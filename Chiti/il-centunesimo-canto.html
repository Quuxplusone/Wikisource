<html lang="it">
<head>
<title>Il centunesimo canto — Philologica dantesca</title>

<style>
div.spacious {
  width: calc(min(65vw, 800px));
  margin-left: auto;
  margin-right: auto;
  margin-bottom: 10em;
  color: #000066 ! important;
  font-family: "Palatino Linotype", "Book Antiqua", Palatino, serif;
  line-height: 1.5;
}
div.poem {
  white-space: pre-wrap;
}
div.counterpoint > div {
  width: auto;
  display: inline-block;
  vertical-align: top;
  margin: 0 2em;
}
span.unclear {
  background-color: #eeeeff;
}
sup {
  vertical-align: baseline;
  position: relative;
  top: -0.4em;
  font-size: 70%;
}
p {
  margin: 0.5em 0;
  text-indent: 20px;
}
.epigraphs {
  margin-top: 60px;
  margin-bottom: 80px;
}
.epigraphs p {
  text-indent: 0;
}
.notabene {
  margin-top: 60px;
  margin-bottom: 80px;
}
p.blank {
  margin-top: 2em;
}
div.poem p {
  text-indent: 0;
}
span.sc {
  font-style: normal;
  font-variant-caps: small-caps;
}
span.caps {
  font-style: normal;
  text-transform: uppercase;
}
a {
  color: inherit;
  text-decoration:underline;
  text-decoration-style: dotted;
}
nobr {
  white-space: nowrap;
}
div.footnotes {
  font-size: 90%;
  border: 1px solid black;
  padding: 1em;
  columns: 2;
  line-height: 1.4;
}
div.footnotes1 {
  font-size: 90%;
  border: 1px solid black;
  padding: 1em;
}
.pagenum {
  position: absolute;
  top: auto;
  right: +1.5em;
  width: 70px;
  text-align: right;
  font-family: "Palatino Linotype", "Book Antiqua", Palatino, serif;
  font-style: normal;
  font-weight: normal;
  text-transform: none;
  font-variant: normal;
  letter-spacing: normal;
  font-size: small;
  color: #ff3300 ! important;
}
.linenum {
  position: absolute;
  display: inline-block;
  left: calc((100% - min(65vw, 800px)) / 2 - 1.5em);
  width: 1.5em;
  text-align: right;
  font-family: "Palatino Linotype", "Book Antiqua", Palatino, serif;
  font-style: normal;
  font-weight: normal;
  text-transform: none;
  font-variant: normal;
  letter-spacing: normal;
  font-size: small;
  color: #ff3300 ! important;
}
</style>
</head>
<body>
<div class="spacious">

<center>
<a id="p1"><span class="pagenum">p1</span></a>
<h2><i>Luca Chiti</i></h2>
<h1><i>Il centunesimo canto</i></h1>
<h2><i>Philologica dantesca</i></h2>
<p><i>Biblioteca Oplepiana<br>N. 18</i>
</center>

<blockquote class="epigraphs">
<a id="p2"><span class="pagenum">p2</span></a>
<div style="font-size: 90%;">
<p class="blank">Li autori usano, l’altrui autorità, di arrecarle a loro
sentenzia, quando comodamente vi si possono arrecare.
<p>(Giovanni Buti, sec. XIV)

<p class="blank">La tecnica a incastro fa parte dei procedimenti abituali
della narrazione dantesca.<br>
<p>(Natalino Sapegno, sec. XX)

<p class="blank">Voi pensate mai all’autore del libro come a uno che non
solo dice cose e racconta fatti, bensì anche costruisce
una macchina la quale può avere ingranaggi segreti?
<p>(Giampaolo Dossena, sec. XX)
</div>

<p class="blank">Imperò che l’arte è quella che ci stringe
con regule e dottrine
<p><i>(Giovanni Buti sec. XIV)</i>
</blockquote>

<a id="p3"><span class="pagenum">p3</span></a>
<div style="font-size: 90%" class="notabene">
<p>N.B. - <i>Quasi</i> tutti i riferimenti a testi, situazioni e persone note o
meno (a cominciare dall’Ing. Giovanni Ciancaglini geniale ideatore del
nome di Gruccio) non sono né immaginari né casuali.
</div>

<h2>Le circostanze di una scoperta</h2>
<a id="p5"><span class="pagenum">p5</span></a>

<p>Verso la metà degli anni cinquanta, a Lucca, in una pausa
dello studio faticosissimo, gettando distrattamente lo sguardo
sul testo aperto dell’<i>Inferno</i> dantesco, mentre faceva merenda,
tal Giovanni Ciancaglini, allora studente del Liceo Classico
Machiavelli, adesso affermato ingegnere, con la coda dell’occhio
vide una specie de strisciolina di nebbiosa grumosità proprio
nello spazio bianco tra il ventinovesimo e in trentesimo
canto del poema. Lì per lì — secondo la testimonianza raccolta
direttamente dalla sua bocca — non ci fece molto caso e la prese
per una imperfezione di stampa, una delle tante, che all’epoca,
punteggiavano i libri. Tuttavia quel guizzo di visione lo aveva
stranamente colpito. Dette una seconda occhiata; e poi una terza
a una quarta. Cinque minuti dopo quella brumosità era diventata
un’ossessione. Prese la lente che gli serviva per la collezione di
francobolli e cominciò a osservarla più da vicino.

<p>Il limitato ingrandimento del piccolo strumento non fece
granché, ma fu, comunque, sufficiente per instillargli il dubbio
che si trattasse di una macchiolina del tutto particolare. Se
infatti, a occhio nudo, era apparsa così,

<blockquote style="border: 1px solid black; padding: 1em;">
<p style="text-indent: 0;">&ensp; e te dee ricordar, se ben t’adocchio,<br>
com’ io fui di natura buona scimia».

<p><i>[smudge]</i>

<h3>CANTO TRENTESIMO.</h3>

<p style="text-indent: 0;">Nel tempo che Iunone era crucciata<br>
&ensp; per Semelè contra ’l sangue tebano,
</blockquote>

osservata con la lente già si presentava come segue:

<blockquote style="border: 1px solid black; padding: 1em;">
com’ io fui di natura buona scimia».

<p><i>[smudge]</i>
</blockquote>

<p>Per i successivi ingrandimenti il Ciancaglini, che si dilettava
<a id="p6"><span class="pagenum">p6</span></a>
di fotografia, usò l’armamentario di cui si serviva per sviluppare
da sé i negativi, dedicando all’operazione tutto il resto del
pomeriggio. Questo fu il primo risultato<sup><a href="#fn1">1</a></sup>:

<blockquote style="border: 1px solid black; padding: 1em;">
<p><i>[larger smudge]</i>
</blockquote>

<p>Ma l’effetto della stampa del secondo negativo fu ancora più
stupefacente, anche perché, quando con ulteriore ingrandimento
il giovane ebbe la intelligente idea di ruotare l’immagine di 90
gradi in senso orario, vide che, benché la dimensione dei caratteri
non ne rendesse ancora possibile la lettura, si trattava senza
dubbio di uno scritto e, probabilmente (data l’irregolarità del
margine destro), addirittura di uno scritto in versi.

<blockquote style="border: 1px solid black; padding: 1em;">
<p><i>[even larger, rotated, smudge]</i>
</blockquote>

<p>Il Ciancaglini bruciava dalla curiosità. Ma dovette pazientare
<a id="p7"><span class="pagenum">p7</span></a>
perché era arrivata l’ora di cena e di andare a letto. La notte —
ricorda ancora l’ingegnere — fu agitata da confuse parole che
emergevano e si annodavano come lombrichi nel dormiveglia.

<p>I passi successivi — decisivi — furono compiuti il giorno dopo,
quando, ormai esperto sul da farsi, il giovane vide sbocciare in
successione i risultati che seguono:

<div style="display: flex; flex-direction: row; gap: 2px;">
<div style="border: 1px solid black; padding: 1em;">
<center>(1)</center>
<p style="font-size: 61%; white-space: pre-wrap; text-indent: 0;">E, come l’uom che di trottare è lasso,
poi fummo fatti soli procedendo
di corno in corno e tra la cima e ’l basso.
Ci sentivano andar; però, tacendo
tra l’altre vidi un’ombra ch’aspettava;
per che, s’i’ mi tacea, me non riprendo.
E videmi e conobbemi e chiamava
e cominciò, raggiandomi d’un riso.
Pensa, lettor, s’io mi maravigliava
come chi trova suo cammin riciso
da quella parte onde ’l cuore ha la gente.
Io mi volsi ver lui, e guardail fiso
molto di là da quel che l’è parvente.
E quelli: “O figiuol mio, non ti dispiaccia,
ancor fia grave il memorar presente,
ch’a così fatta parte si confaccia
di ragionar coi buoni, o d’appressarsi”.
E al maestro mio volse la faccia,
oltre quanto potean li occhi allungarsi.
E sé continuando al primo detto,
come sotto li scudi per salvarsi,
guardommi, e con le man s’aperse il petto:
“Tu dei saper ch’i’ fui de’ Bardonecchi,
Gruccio nel volto dal mento al ciuffetto
che recherà la tasca con tre becchi
che mai da circuir non si diparte.
Spesse fiate m’intronan li orecchi,
le spalle e ’l petto e del ventre gran parte;
</div><div style="border: 1px solid black; padding: 1em;">
<center>(2)</center>
<p style="font-size: 74%; white-space: pre-wrap; text-indent: 0;">E, come l’uom che di trottare è lasso,
poi fummo fatti soli procedendo
di corno in corno e tra la cima e ’l basso.
Ci sentivano andar; però, tacendo
tra l’altre vidi un’ombra ch’aspettava;
per che, s’i’ mi tacea, me non riprendo.
E videmi e conobbemi e chiamava
e cominciò, raggiandomi d’un riso.
Pensa, lettor, s’io mi maravigliava
come chi trova suo cammin riciso
da quella parte onde ’l cuore ha la gente.
Io mi volsi ver lui, e guardail fiso
molto di là da quel che l’è parvente.
E quelli: “O figiuol mio, non ti dispiaccia,
ancor fia grave il memorar presente,
ch’a così fatta parte si confaccia
di ragionar coi buoni, o d’appressarsi”.
E al maestro mio volse la faccia,
oltre quanto potean li occhi allungarsi.
E sé continuando al primo detto,
come sotto li scudi per salvarsi,
guardommi, e con le man s’aperse il petto:
“Tu dei saper ch’i’ fui de’ Bardonecchi,
</div><div style="border: 1px solid black; padding: 1em;">
<center>(3)</center>
<p style="font-size: 90%; white-space: pre-wrap; text-indent: 0;">E, come l’uom che di trottare è lasso,
poi fummo fatti soli procedendo<a id="p8"><span class="pagenum">p8</span></a>
di corno in corno e tra la cima e ’l basso.
Ci sentivano andar; però, tacendo
tra l’altre vidi un’ombra ch’aspettava;
per che, s’i’ mi tacea, me non riprendo.
E videmi e conobbemi e chiamava
e cominciò, raggiandomi d’un riso.
Pensa, lettor, s’io mi maravigliava
come chi trova suo cammin riciso
da quella parte onde ’l cuore ha la gente.
Io mi volsi ver lui, e guardail fiso
molto di là da quel che l’è parvente.
E quelli: “O figiuol mio, non ti dispiaccia,
ancor fia grave il memorar presente,
ch’a così fatta parte si confaccia
di ragionar coi buoni, o d’appressarsi”.
E al maestro mio volse la faccia,
oltre quanto potean li occhi allungarsi.
</div>
</div>

<p>Il suo primo impulso fu quello di precipitarsi a scuola per
comunicare la sua scoperta ai professori. Ma era già pomeriggio
inoltrato e non avrebbe trovato nessuno. Cominciò a ragionare,
però. E fu una fortuna, come sostiene ancora oggi l’ingegnere.
<p>Al Liceo Machiavelli, allora in pieno periodo
 caccavelliano<sup><a href="#fn2">2</a></sup>,
una mossa del genere lo avrebbe infatti esposto al grave rischio
dell’interrogazione; e non dal posto (ché non usava, al punto che
<a id="p9"><span class="pagenum">p9</span></a>
i primi timidi tentativi in tal senso erano stati violentemente
contestati, in nome della serietà dello studio, poco tempo prima
sulle pagine del giornalino scolastico proprio da uno studente
tra i più bravi<sup><a href="#fn3">3</a></sup>), ma alla cattedra;
 solo e sacrosantamente inquisito.
La prospettiva era terrificante e le conseguenze sulla carriera
scolastica imprevedibili.

<p>Fu la seconda notte di passione. Diviso e incerto il Ciancaglini
non riuscì a prendere sonno rigirandosi sotto le coperte fino
all’alba. Anche perché, intanto, aveva letto e riletto il miracoloso
canto e, per la verità, pur avendoci capito poco, ne era rimasto
affascinato. Per questo, con manzoniana reminiscenza
 ginnasiale<sup><a href="#fn4">4</a></sup>,
gli “sapeva male che una storia così bella dovesse rimanersi
tuttavia sconosciuta”. Ma non poteva rischiare. Al mattino la
decisione era presa. Silenzio dunque: allora e per sempre.

<p>Un tarlo interiore, tuttavia, una specie di pesantezza, pur
nella volontaria rimozione della scoperta, dovette restare, se,
come canno tutti quelli che lo hanno conosciuto, da quel mattino
in poi il Ciancaglini fu perseguitato da un indisponente tic
all’occhio destro che di tempo in tempo gli contraeva il lato della
bocca, con improvviso trasalimento e rimbalzo di tutta la persona.

<p class="blank">
Gli ci sono voluti anni per trovare un qualche intimo
accomodamento al disagio che continuava a gravare nel profondo.
Non è bastato né l’amore, né il felice matrimonio. Non è stata
sufficiente la nascita né della prima figlia, né del secondo. Neppure
il successo nell’attività professionale e la stima e il benessere
che ne sono derivati, sono stati sufficienti. Son dovuti passare
più di quarant’anni perché i fili casuali del destino potessero
<a id="p10"><span class="pagenum">p10</span></a>
sciogliere, finalmente, l’arruffato nodo di sentimenti che allora
si ingarbugliò, facendogli groppo nel fondo della coscienza.

<p>Fu a una cena in casa d’amici comuni, una delle tante che
punteggiano, da una settimana all’altra (talora anche due volte
nei sette giorni) la vita del retto conversar cittadino lucchese,
che conobbi l’ingegner Ciancaglini. Non ricordo chi, tra i
convitati, accennò alla mia passione per la filologia e per il
recupero di testi rari, antichi o dimenticati. Ripensado a quella
circostanza, mi pare di rivedere ancora la specie di guizzo che
gli balenò negli occhi al momento della presentazione e, subito
dopo, lo scoppio smisurato del tic che lo squassò meravigliosamente
da capo a piedi.

<p>Fece in modo di sedersi accanto a me durante la cena e
cominciò, prima con cautela, poi sempre più sciolto, e sempre
più diradando le contrazioni nervose, a parlarmi della sua
giovanile scoperta. Anche se tutto nell’ingegnere (il tono un po’
tremante della voce, il gestire eccessivo della mano, la serietà
commossa dell’espressione) deponeva a favore della sua sincerità,
dapprincipio restai piuttosto scettico e, pur con tutta la
gentilezza di tratto che si deve usare quando ci si trova di fronte
a qualcuno cui manca qualche rotella, mi mantenni sulle mie.

<p>Ci demmo, comunque, appuntamento per il giorno seguente,
alle quattro del pomeriggio, a casa sua: una villetta suburbana
in stile <i>liberty</i>, come ce ne sono tante lungo il viale che circonda
le mura della città.

<p>Fui introdotto dalla signora nello studio dove l’ingegnere,
teso ma anche, visibilmente, in via di progressivo rilassamento,
dischiuse le ante di un modesto stipetto collocato in un angolo,
e tirò fuori il vecchio libro un po’ sbertucciato da sotto gli altri
libri e ammennicoli vari, evidenti ricordi degli anni giovanili.
Era la solita edizione dell’<i>Inferno</i> col commento del Sapegno,
edita dalla Nuova Italia, quella con la copertina bianca, in
<i>brossure</i>, che nei secondi anni cinquanta (ma il successo durò
con immutata intensità almeno per altri quindici-venti anni)
copriva la quasi totalità delle adozioni dantesche nella scuola
italiana.

<p>Aprì il volume e, al passaggio fra il ventinovesimo e il
trentesimo canto, ecco là, evidente, la grigiognola imperfezione.

<p>Nella mezz’ora successiva potei assistere incuriosito a quella
<a id="p11"><span class="pagenum">p11</span></a>
specie di gioco degli ingrandimenti che l’ingegnere aveva
predisposto per l’occasione con tutti gli effetti e la precisione di
esecuzione che l’esperienza della sua professione aveva reso
perfetti. Passammo ancora un paio d’ore insieme, con l’ingegnere
entusiasta, finalmente liberato, che parlò quasi sempre lui, a
ruota libera, senza prendere fiato. Restai abbastanza scettico, ma
al momento di separarci, di fronte al suo entusiasmo non ebbi
il cuore di rifiutare di portarmi a casa tutto il materiale,
riservandomi di dare un giudizio più meditato sulla questione dopo
avere analizzato e verificato con calma tutti i dati disponibili.
C’era infatti il fondatissimo dubbio che si trattasse di un falso.
Proprio questa, anzi, era l’ipotesi più probabile. È vero che la
buona fede del Ciancaglini pareva fuori discussione, ma poteva
essere stato, anni prima, vittima di una beffa. Geniale, però, e
finissima, poiché presupponeva l’esistenza di una mente, non
solo spiritosa, ma raffinatissima, capace di un <i>tour de force</i>
letterario come quello dell’invenzione di sana pianta di un canto
della <i>Commedia</i> secondo il tono e lo stile dell’autore (non avevo
ancora realizzato, frastornato dai discorsi del mio ospite, la
stupefacente circostanza che quei versi erano <i>tutti</i> di Dante) e
in possesso di tecniche sopraffine di riduzione delle dimensioni
del testo. Tutto questo rendeva l’ipotesi dello scherzo meno
probabile. E, poi, a che scopo?

<p>È pur sempre vero, comunque, che in Toscana, dopo i falsi
Modigliani, c’è da aspettarsi di tutto e che in questa regione, per
un’antica tradizione, le beffe, mai grossolane, non hanno altro
fine che il piacere derivante dalla loro perfetta ed organizzata
esecuzione.

<p class="blank">
Non mi dedicai subito all’analisi del materiale. Distratto da
altri impegni, lasciai passare una quindicina di giorni. Poi, un
pomeriggio, mi misi scetticamente al lavoro intenzionato a
sbrigare la cosa il più velocemente possibile.

<p>In primo luogo bisognava confrontare il <i>Sapegno</i> del
Ciancaglini con quello che avevo in casa. Se sul mio, tra il XXIX
e il XXX canto dell’<i>Inferno</i>, non fosse apparsa alcuna
“imperfezione” la questione poteva dirsi risolta.

<p>Ma l’imperfezione c’era. E, anche all’osservazione più
<a id="p12"><span class="pagenum">p12</span></a>
ravvicinata con la lente di ingrandimento, era di forma e
caratteristiche esattamente corrispondenti. Restai di stucco di fronte
all’assoluta improbabilità della circostanza e, spinto da non so
quale impulso, mi ritrovai ad osservare febbrilmente gli spazi
tra il XXIX e il XXX di tutte le edizioni della <i>Commedia</i> che
possedevo.

<p>Cominciai da quelle più recenti. È vero che ormai, da tempo,
fra un canto e un altro, si saltava pagina e che, spesso, i canti
erano chiusi da saggi conclusivi e aperti da introduzioni
esplicative. Ma non era un ostacolo: se ci fosse stato qualcosa, questo
<i>qualcosa</i> si sarebbe certamente trovato o nell’interlinea
immediatamente successiva alle note che chiudono il ventinovesimo,
o sul margine superiore della pagina con cui inizia il trentesimo.
Fu lì, perciò, che concentrai la mia attenzione.

<p>Le prime osservazioni non dettero alcun risultato: gli spazi
bianchi tra i due canti erano e restavano decisamente
immacolati. Così per tutte le edizioni e ristampe degli anni ’90 e’80
(anche quella stessa del Sapegno). E, a mano a mano che
procedevo, mi distendevo e mi veniva da sorridere pensando
all’inutile assillo che aveva condizionato l’esistenza del povero
Ciancaglini. Potevo dunque voltar pagina e non pensarci più,
salvo rendergli tutto il materiale con le spiegazioni del caso.

<p>Ero anche un po’ deluso, però, e mi dispiaceva interrompere
un lavoro a mezzo senza prendere in esame anche le edizioni
precedenti. Buona regola scientifica vuole che si proceda sempre
a <i>tutte</i> le verifiche, anche quando si prevede con quasi assoluta
certezza che risulteranno inutili. Conoscendomi, sapevo anche
che mollare a metà mi avrebbe provocato per qualche tempo una
uggiosa sensazione di disagio.

<p>Continuai dunque l’indagine andando a ritroso degli anni. E
qui si verificò davvero l’imprevedibile: nell’edizione Le Monnier
del ’79 a cura di Umberto Bosco e Giovanni Reggio ecco, dopo
il verso 139, nello spazio bianco sopra le due colonne delle note
al testo, comparire di nuovo la fatale strisciolina. E poi, anche
nell’edizione Angelo Signorelli a cura di Giuseppe Giacalone,
del ’78 e, giù giù, oltre il testo del Sapegno del ’55, nell’edizione
Hoepliana del 1929 a cura di Giuseppe Vandelli, nella sansoniana
a cura di Tommaso Casini del 1902 (e nel primo commento dello
<a id="p13"><span class="pagenum">p13</span></a>
stesso, del 1887, così come in quello, insieme al Barbi, del
1889), fino all’edizione foscoliana (Londra 1842). Il fenomeno
si verificava anche nelle opere omnia di Dante pubblicate prima
degli anni ’80 (per es., in quelle delle edizioni Barbèra del 1925
e Mursia del 1965<sup><a href="#fn5">5</a></sup>) e, persino
 nelle traduzioni della <i>Commedia</i>:
quella in francese di Henri Longnon del 1966, e quella in inglese
di Dorothy L. Sayers del 1949. E, in questi casi, la circostanza
assumeva davvero il contorni del meraviglioso.

<p>Appena mi fu possibile allargai l’indagine con ricerche di
biblioteca e via Internet, tanto che nel giro di qualche settimana,
potei appurare che il fenomeno si verificata, in <i>tutti</i> i testi
stampati o compilati a mano fin dal XIV secolo<sup><a href="#fn6">6</a></sup>.

<p>Ma perché dopo il 1980 non c’era più niente? Forse avevo
guardato male. Ripresi perciò le edizioni successive a quell’anno,
osservando con più attenzione. L’indagine non dette alcun
risultato.

<p>Ero perplesso di fronte a questa repentina e immotivata
sparizione. Tuttavia, gettando lo sguardo sulla distesa disordinata
dei volumi aperti sul tavolo da lavoro, ebbi a un tratto la
sensazione che, a pagina 500 dell’edizione curata da Tommaso
di Salvo<sup><a href="#fn7">7</a></sup>, lo spazio fra l’ultima
 nota al canto XXIX e il saggio
conclusivo che segue fosse sfalsato di un rigo rispetto a quello
consimile degli altri canti. Bisognava verificare. Una misurazione
accurata confermò la circostanza.

<p>Ripresi in mano tutte le altre edizioni più recenti e — miracolo
— mi accorsi che in tutte si verificava la stessa
 anomalia<sup><a href="#fn8">8</a></sup>. Non
poteva essere un caso. Pensai che proprio lì si potesse annidare
<a id="p14"><span class="pagenum">p14</span></a>
il canto nascosto. Purtroppo, però, questi piccoli spazi un poco
dilatati non contenevano niente di osservabile. Sia a occhio nudo
che con la lente restavano ostinatamente vuoti.

<p>Ma non mi volevo dare per vinto: la sensazione che lì,
proprio davanti a me, ci fosse qualcosa restava molto forte. Se
non vedevo niente era perché, forse, non sapevo guardare
secondo la giusta prospettiva o non usavo gli strumenti adatti.

<p>Mi venne allora in mente che negli ultimi vent’anni la
tecnologia aveva fatto passi da gigante nel campo della
miniaturizzazione delle componenti elettroniche, e, più in generale,
in quello della miniaturizzazione <i>tout court</i>. Si poteva
dunque pensare che nel prodotto librario moderno la riduzione
delle dimensioni del fantomatico canto fosse giunta al punto da
poterne individuare la presenza soltanto con l’aiuto di tecnologie
particolarmente avanzate.

<p>Decisi perciò di mettermi in contatto con l’Istituto di Fisica
dell’Università esponendo il mio caso. E qui trovai la
collaborazione di una giovane studiosa incaricata dell’insegnamento di
Fisica Osservazionale Comparata che si mise a mia disposizione
con tutta l’attrezzatura scientifica necessaria. Fu un lavoro di
messa a punto non facile e di reiterati tentativi. Ma alla fine balzò
evidente il risultato: chiara, limpida, e anche ottimamente
stampata, ecco lì di nuovo, davanti ai miei occhi, l’affascinante
ingrandita perfezione delle dantesche terzine.

<p>Si trattava adesso di fare una pausa per radunare e dare
ordinae alle idee. La pubblicazione della scoperta era fuor di
discussione. Ma, prima, era necessario indagare ulteriormente
per dare persuasive e filologiche risposte a una serie di dubbi
e di domande. Prima fra tutte quella relativa alle ragioni per cui,
prima l’autore e poi tutti curatori ed editori successivi, avevano
così accuratamente nascosto il misterioso testo. Possibile poi
che, una volta deciso <i>comunque</i> di pubblicarlo non lo avessero
<a id="p15"><span class="pagenum">p15</span></a>
anche commentato e chiosato? Era dunque indispensibile
mettersi alla ricerca di tutto il materiale che si poteva ragionevolmente
presumere esistesse da qualche parte: probabilmente, come
il testo dantesco, proprio nei libri che avevo sott’occhio, più o
meno ridotto e stampato sui margini o fra gli spazi bianchi tra
un rigo e l’altro dell’apparato critico.

<p>Poiché ormai sapevo come e dove guardare non fu difficile
trovare quello che cercavo. Valga per tutti l’immagine che segue
tratta dall’edizione sansoniana del 1912<sup><a href="#fn9">9</a></sup>.
 Riproduco il solito
spazio di passaggio tra il XXIX e il XXX dell’<i>Inferno</i>:

<blockquote>
<div style="display: flex; flex-direction: row; gap: 2em;">
<div>
ridere la fatuità sonese. — 135. sí che la
faceta ecc. sí che il mio volto, da te ricono-
</div><div>
Dante. — 139. di natura buona scimia:
valente contrafattore di uomini e di cose.
</div>
</div><!-- columnar -->
<p><i>[smudge]</i> —— <i>[another, much larger, smudge]</i>
<p>CANTO XXX
<p>I due poeti vedono tra i falsificatori di persone, che corrono via per
la bolgia rabbiosamente, Gianni Schicchi e Mirra; tra i falsari di moneta,
</blockquote>

<p>Quello che, alla destra della dicitura “Canto XXX”, mi era
sempre sembrato un segno lasciato dal tempo e dalle dita dei
lettori sulla pagina invecchiata, è in realtà l’apparato di note del
curatore, celato almeno quanto i versi del poeta che si intravedono
a sinistra. Forse anche di più, poiché le note sono
tradizionalmente stampate in corpo più piccolo. A maggior ragione,
perciò, nelle edizioni moderne il fenomeno, per essere individuato,
ha bisogno di apparati strumentali particolarmente
sofisticati.

<p>A quello punto, fatto emergere tutto il materiale nascosto,
a partire dalle prime edizioni della <i>Commedia</i> del XIV secolo
e dai commenti dei primi chiosatori, poteva cominciare, in vista
della publicazione della scoperta, il lavoro di esegesi del testo,
attraverso tutto il corredo di note indispensabili alla sua esatta
compresione. Anche perché in alcuni punti Dante si esprime
secondo moduli particolarmente ostici di <i>trobar clus</i> e con un
<a id="p16"><span class="pagenum">p16</span></a>
referente mai esplicitato in modo articolato, probabilmente perché
ovvio e familiare ai suoi tempi, ma difficile da cogliere da parte
di un lettore moderno. Bisognava anche, e sopratutto, dare
ragione del sotterfugio del poeta e di di tutti i suoi secolari
commentatori; poiché, davvero, si aveva la sensazione di trovarsi
di fronte a una specie di congiura del silenzio durata settecento
anni. Che cosa si voleva nascondere? E in quale misura?

<p>Si trattava di un impegno lungo e difficile; di quelli,
comunque, che qualsiasi filologo sogna ogni volta che l’inevitabile
destino del suo certosino lavoro lo confina nella penombra di
fatiscenti biblioteche a scartabellare pagine polverose e muffite.

<p>Ciò che segue è il risultato di questo lavoro, del cui valore
e dei cui inevitabili limiti giudicheranno gli specialisti, insieme
— si spera — a tutti i lettori colti e appassionati.

<div class="footnotes">
<p><a id="fn1"></a><sup>1</sup> &nbsp;
Si tratta della riproduzione del materiale originale che lo scrupuloso
Ingegnere ha conservato e che, con squisita gentilezza, ci ha permesso di utilizzare. Per
esigenze di spazio, si riproduce soltanto la parte di sinistra del documento.

<p><a id="fn2"></a><sup>2</sup> &nbsp;
Dal cognome del Preside, Alberto Caccavelli, che per alcuni, lunghi, anni
diresse, come una specie di capitano del Bounty, quell’austera Istituzione. Notizie
di prima mano sulla realtà di quel periodo si possono ricavare oltre che
dall’Ingegner Ciancaglini e dalla sua gentile Signora, dalle testimonianze dei
superstiti, alcuni dei quali anche conosciuti o, addirittura, illustri. Si citano, fra
gli altri Giuliano Amato, più volte Presidente del Consiglio e Ministro della
Repubblica, Francesca Duranti, scrittice, Giovanni Mariotti, scrittore, Eleonora
Lucchesi (Lori), autrice di storie a fumetti, ma anche il Signor Armando Casali,
titolare nel centro di Lucca di un famoso e antico locale drogheria-bar, e le
signore Grazia Marchini e Italia Billè (questi ultimi tre, organizzatori della ormai
tradizionale riunione annuale dei reduci di quell’epoca gloriosa). Notizie
complessive su tutto l’argomento, con interessante corredo fotografico, si possono,
comunque, trovare nel bel volumetto <i>Il Grande Milvio</i>, di Giorgio Marchetti,
Akademos &amp; Lim, Lucca 1991.

<p><a id="fn3"></a><sup>3</sup> &nbsp;
Si tratta dell’articoletto <i>Sull’interrogazione</i>, di Giuliano Amato, uscito,
in taglio basso, sulla prima pagina de “Il Bonturo — numero unico di umanità
machiavellica”, s.d. (ma 1955).

<p><a id="fn4"></a><sup>4</sup> &nbsp;
Si ricorda, per chi non lo sapesse, che a quei tempi per obbligo ministeriale,
accolto <i>perinde cadaver</i> dai docenti, per tutta la durata della quinta ginnasiale
si procedeva alla lettura maniacalmente accurata del romanzo manzoniano, cui
erano dedicate la metà delle ore settimanali di lezione di italiano, come se invece
di storia immaginaria, si trattasse di mondo vero e tangibile. Anzi più vero di
quello vero, talvolta.

<p><a id="fn5"></a><sup>5</sup> &nbsp;
Il mirabolante canto si trova anche nella massiccia e famosa edizione
ottocentesca a cura di Eugenio Camerini illustrata dal Doré, Sonzogno, Milano
1880). E bisognerà studiarla da vicino, per vedere se ci sono anche incisioni
fin qui mai osservate. Ma è indagine e lavoro da fare a parte.

<p><a id="fn6"></a><sup>6</sup> &nbsp;
Per la bibliografia essenziale relativa si rimanda all’ultima edizione della
<i>Commedia</i> a cura di N. Sapegno, La Nuova Italia, Firenze, 1985, pp. XX–XXIII,
ma si vedano anche, fra gli altri, <i>I commenti danteschi dei secoli XIV, XV, XVI</i>
di P. Procaccioli
 (<span title="www.lexis.it/dante.htlm"><a href="https://www.lexis.it/dante.html">www.lexis.it/dante.html</a></span>)
 e <i>The Dartmouth Dante project</i>
(<span title="www.princeton.edu/~dante2.htlm"><a href="https://www.princeton.edu/~dante2.html">www.princeton.edu/~dante2.html</a></span>).

<p><a id="fn7"></a><sup>7</sup> &nbsp;
Cfr. <i>La Divina Commedia</i>, <i>Inferno</i>, Zanichelli, Bologna, 1985.

<p><a id="fn8"></a><sup>8</sup> &nbsp;
Fa eccezione solo l’edizione a 1.000 lire dei Tascabili Economici Newton
(Roma 1993, p. 32), nella quale l’indicazione “Canto XXX” si trova sì a inizio
colonna, ma non è abbassata. In questo caso, tuttavia, il testo nascento — ho
appurato — è collocato proprio sopra la successione minuscola <i>an</i> della parola
“Canto”, nello spessore lasciato libero dalla “C” maiuscola e la parte cuspidale
della <i>t</i>. E il fatto non deve stupire date la esigenze tipografiche di risparmio
di spazio e di carta proprie di questa lodevole iniziativa editoriale.

<p><a id="fn9"></a><sup>9</sup> &nbsp;
Cfr. <i>La Divina Commedia di Dante Alighieri</i>, con il commento di Tommaso
Casini, 5a ed. accresciuta e corretta, Sansoni, Firenze.
</div><!-- footnotes -->

<h2>Il Centunesimo Canto</h2>
<a id="p17"><span class="pagenum">p17</span></a>

<p>Per Dante il 1301 fu l’anno cruciale: da quel momento in poi
le cose gli andarono tutte storte. Nel novembre l’esilio e l’accusa
di baratteria, cioè di truffa ai danni del
 Comune<sup><a href="#fn1b">1</a></sup>, nel gennaio
successivo cinquemila fiorini di multa, due anni di confino e
l’esclusione in perpetuo dai pubblici uffici, a marzo la condanna
al rogo se, senza autorizzazione, avesse rimesso piede nel
territorio del Comune: “igne comburatur sic quod
 moriatur”<sup><a href="#fn2b">2</a></sup>, diceva
l’ordinanza. Ce n’era abbastanza per mollare tutto e gettarsi alla
macchia o rinchiudersi in convento.

<p>Ma Dante non era uomo da darsi per vinto di fronte alle
avversità. Conscio dell’ingiustizia subita e del suo buon diritto,
cercò di resistere e, “come torre ferma che non crolla / già mai
la cima per soffiar di venti”<sup><a href="#fn3b">3</a></sup>,
 con i compagni di sventura si dette
subito da fare per risalire la china e riacquistare con tutti i mezzi
il patrimonio e la condizione che aveva perduto.

<p>La matassa politica era ingarbugliata. Numerose le parti e
complessi e consistenti gli interessi in gioco. E in questo puzzle
il poeta ebbe funzioni e rivestì subito incarichi di primo piano
e anche delicati. Per dare un’idea: nel giugno dello stesso 1302,
è inviato a San Godenzo nel Mugello ad un incontro per “dar
garanzia agli Ubaldini pei danni che avrebber potuto
 ricevere”<sup><a href="#fn4b">4</a></sup>
dalla guerra dei Bianchi contro Firenze; l’anno successivo è a
Forlì come segretario di Scarpetta degli Ordelaffi, capitano dei
fuorusciti, e a Verona come ambasciatore presso gli Scaligeri;
nel 1304 è uno dei dodici consiglieri di Parte Bianca “durante
le trattive di pace fra Firenze e gli esuli condotte dal cardinal
da Prato”<sup><a href="#fn5b">5</a></sup> per incarico di papa
 Benedetto XI.

<p>Tuttavia, nonostante tutto questo agitarsi, non cavò un ragno
<a id="p18"><span class="pagenum">p18</span></a>
dal buco. Anzi non si trovò neppure in sintonia con i suoi stessi
compagni. Senza peli sulla lingua dovette esprimere più volte
dubbi, contrarietà, perplessità e disaccordo nei confronti delle
loro manovre. Non stupisce: chi ha letto la <i>Commedia</i> si è fatto
certamente un’idea del caratteraccio dell’uomo. Probabilmente
era nel giusto, ma non doveva ispirare particolare simpatia. Così
quando nel luglio 1304 la disastrosa conclusione dell’&hairsp;“infausta
impresa della Lastra”<sup><a href="#fn6b">6</a></sup>, parve
 confermare le sue ragioni, fu
inevitabile che di fronte al suo “ve l’avevo detto” (pare di vederlo),
i fuorusciti delusi<sup><a href="#fn7b">7</a></sup>
 se la prendessero con lui: il saccente criticone
diventò un ottimo capro espiatorio. Dante si trovò sulle spalle
anche l’accusa pretestuosa di “defezione e di
 tradimento”<sup><a href="#fn8b">8</a></sup>. E
questa volta da parte dei suoi. Era la catastrofe: persa ogni
speranza di rimpatrio, rotti i ponti con tutti.

<p>Che fare, oltre che prendersela contro i suoi compagni di
avventura e la “bestialitate” della loro “compagnia malvagia e
scempia”<sup><a href="#fn9b">9</a></sup>? Certo, sfogarsi
 a parole è meglio che niente e dà
comunque sollievo, ma non risolve le situazioni. Dovette perciò
<a id="p19"><span class="pagenum">p19</span></a>
rassegnarsi e fare di necessità virtù, che è quanto a dire “fare
parte per <i>se</i> stesso”<sup><a href="#fn10b">10</a></sup>,
 forse anche autoconvincendosi che fosse
effetto di libera scelta quella che invece fu probabilmente una
strada obbligata.

<p>Cercò allora pace e refrigerio nell’intelletto e nella scrittura.
Non più però le dotte poesiole amorose del periodo precedente,
bensì due ponderosi trattati, l’uno di enciclopedica dottrina,
l’altro di monografica specializzazione: il <i>Convivio</i> e il <i>De vulgari
eloquentia</i>. L’uno in volgare, l’altro in latino. Li mette in
cantiere nella seconda metà del 1304, e non c’è dubbio che
rappresentino, per la mole stessa dell’impresa, una orgogliosa reazione
all’avverso destino. È come se volesse dire al mondo, dopo lo
smacco e l’umiliazione subita: “qui si parrà la <i>mia</i>
 nobilitate”<sup><a href="#fn11b">11</a></sup>,
“guardate chi sono e che cosa son capace di fare”. Questo era
l’uomo.

<p>Ma dedicarsi nello stesso tempo a due differenti campi di
studio e usare due lingue diverse fu certamente anche il rimedio
escogitato contro la disperazione, l’inerzia forzata e la noia che
dovette assalirlo dopo il frenetico attivismo degli anni precedenti.
Insomma sembra quasi che si sia voluto gettare a capofitto
in una specie di <i>full immersion</i> filosofica e linguistica, nel
tentativo di annegare, o almeno di attenuare, l’impatto del dolore
e dei dispiaceri<sup><a href="#fn12b">12</a></sup>.

<p>Le cose, però, non andarono meglio. Dopo due anni e mezzo
di studio matto e disperatissimo, di scrittura, “di ripiegamento
e di meditazione”<sup><a href="#fn13b">13</a></sup>, i due lavori
 abortirono e furono lasciati a
metà<sup><a href="#fn14b">14</a></sup>. Deve essere stato il punto
 di crisi più basso e desolato
<a id="p20"><span class="pagenum">p20</span></a>
della sua vita.

<p>Anche stavolta, però, reagì. Quasi subito, infatti (siamo sui
finire del 1307), “prese forma nella mente di Dante e fu
intrapresa alacremente la stesura della
 <i>Commedia</i>”<sup><a href="#fn15b">15</a></sup> col rassicurante
messaggio di divina giustizia e carità che promana dalla forma
nella quale fino ad oggi l’abbiamo conosciuta. Basta dare i
numeri: <nobr>33 + 33 + 33 + 1 =</nobr> 100 canti. Unità e trinità. Potenza
cabalistica e dottrinale delle cifre. Visione complessiva del mondo
come struttura certa, armonica e chiusa, a immagine e
somiglianza di Dio e a Sua maggior gloria. Realizzazione suprema
e perfetta della Sua volontà e della Sua potenza. Rassicurante
certezza della completa coincidenza delle leggi fisiche e morali
di questo universo.

<p>Insomma, così come è sempre apparsa, la <i>Commedia</i>,
rappresenterebbe una specie di reazione consolataria, fortemente
cercata e voluta con un supremo scatto di ottimistica volontà,
di fronte a quello stato di sfiduciato accasciamento della ragione
che angustiava il poeta di fronte all’evidenza innegabile delle
ingiustizie e dei mali di questo mondo. Oltretutto subiti
direttamente sulla sua pelle. E lo avrebbe fatto, come sempre, a suo
modo: ergendosi orgogliosamente al di sopra della comune
meschinità e servendosi dell’occasione per soddisfare sdegnosamente
l’intimo bisogno di apparire e di contare per mezzo di
“una rappresentazione e un giudizio del mondo degli uomini”
che avesse “l’autorità e la diffusività necessarie”, da ottenere
attraverso un’&hairsp;“opera di divulgazione [...] tanto evidente che a
nessuno sarebbe potuta sfuggire”<sup><a href="#fn16b">16</a></sup>.
 In conclusione, per dirla con
più semplicità: il poema sarebbe stato un modo per restare
personalmente a galla ed emergere creando <i>audience</i> attraverso
un <i>medium</i> popolare di grande diffusione e di grande impatto
emotivo, già a suo modo audiovisivo, come diremmo oggi: la
<a id="p21"><span class="pagenum">p21</span></a>
musica del verso e l’efficacia della rappresentazione per immagini
da creare nella mente dei lettori.

<p>Ma se si aggiunge un canto?

<p>Continuiamo a dare i numeri: <nobr>100 + 1 = 101.</nobr> Numero primo.
Discordanza, disomogeneità, molteplicità. Struttura atomizzata
in 101 parti. E perché, allora, non 103, o 107, o 117? Attrito,
casualità, disordine. Immagine improponibile di un Dio di natura
caotica, di volontà imprevedibile, di volpino potere. Inquietante
incertezza di leggi fisiche e morali.

<p>Questo potrebbe essere, dopo la scoperta del canto nascosto,
il devastante messaggio poco simpatico e poco emotivamente
popolare della <i>Commedia</i>, dettato, dopo la <i>débacle</i> degli anni
precedenti, dall’umor nero del poeta e dal pessimismo della
ragione<sup><a href="#fn17b">17</a></sup>. Non dall’ottimismo
 della volontà. A patto che si possa
dimostrare che esso è parte integrante del poema.

<p>Certo, lo sconfortante e desolato contenuto del <i>Canto</i> (la
salvezza e l’assunzione in cielo di un dannato!), fa a pugni col
trionfante a giustizialistico rigore divino della <i>Commedia</i> messo
in epigrafe fin dall’inizio sull’architrave della porta infernale:
“lasciate ogni speranza...”<sup><a href="#fn18b">18</a></sup>.
 Verrebbe quasi da pensare all’irriverente
intrusione nel poema di un autore diverso. Non fosse che
tutti i 151 versi che compongono il <i>Gruccio</i> sono indiscutibilmente
di mano del poeta, poiché rintracciabili
 <i>esattamente</i><sup><a href="#fn19b">19</a></sup> fra quelli
dei cento canti tradizionali<sup><a href="#fn20b">20</a></sup>;
 che esso è inserito nel corpo
dell’opera fin dalle primissime edizioni manoscritte; e che tutti i
chiosatori e i commentatori che lo hanno (sebbene di nascosto)
dottamente analizzato non ne hanno mai messo in discussione
<a id="p22"><span class="pagenum">p22</span></a>
la paternità (a cominciare, nel 1322, da Iacopo Alighieri, figlio
del poeta).

<p>Allora, se il <i>Canto</i> è originale, come è possibile pensare che
il poeta lo abbia infilato nella <i>Commedia</i> senza valutare tutte le
conseguenze di stridente disequilibrio estetico e morale che se
sarebbero derivate per l’intera opera, azzoppata nella sua bella
armonia contenutistica e formale? Nessun scrittore commetterebbe
una simile enormità. Figuriamoci Dante.

<p>Ma il <i>Canto</i> c’è, ed anche collocato in un luogo del poema
non casuale. Anzi, verrebbe da dire strategico. Fa la sua nebulosa
comparsa subito dopo l’episodio di Capocchio, il falsario, esempio
sublime di capacità miniaturrizzante, di cui il “Benvenuto
narra che una volta dipinse sulle proprie unghie con grande arte
tutta la storia della passione”<sup><a href="#fn21b">21</a></sup>.
 Pare proprio una pulce nell’oriecchio,
una traccia lasciata dal poeta in modo da essere ragionevolmente
sicuro che a qualcuno, prima o poi, sarebbe venuto il
ticchio di osservare meglio quel grigiognolo ma ordinato sbaffetto
occhieggiante tra un canto e l’altro, di individuarne la natura e
di riportarne il testo a ragionevole dimensione tipografica,
invertendo i procedimenti dell’antico peccatore.

<p>Ci deve essere, dunque un rapporto di stretta e funzionale
necessità tra il <i>Canto</i> e la <i>Commedia</i> la cui natura a prima vista
ci sfugge. Ma proprio il sotterfugio del nascondimento insieme
alla determinazione del momento in cui il testo fu composto può
chiarire il problema.

<p>Cominciamo dal secondo aspetto e ipotizziamo, per un
momento, che Dante abbia scritto il <i>Canto</i> subito dopo aver
fissato sulla carta, con un segno svolazzante e un sospiro di
<a id="p23"><span class="pagenum">p23</span></a>
sodisfatto sollievo, l’ultima parola della <i>Commedia</i>. Saremmo,
grosso modo, nell’estate del 1321. È possibile ragionevolmente
immaginare che, dopo il testo e concentrato strapazzo del
trentatreesimo del <i>Paradiso</i>, egli abbia avuto l’ubbia pazza e
faticosissima di ricavare, subito, dal compiuto e rotondo poema
un incredibile centone rispettandone rime e struttura terzinata?
E a che pro? Per dire quello che voleva, avrebbe potuto con più
agio e libertà comporre un canto ex novo. È una considerazione
dettata dal buon senso che, unita al breve tempo che ebbe a
disposizione (al massimo un paio di mesi prima che la morte
lo sorprendesse nella notte fra il 13 e il 14 settembre) e alla
presenza di tre versi del <i>Gruccio</i> già in <i>Inf.</i> I, basta ed
avanza per escludere che la stesura dell’opera sia avvenuta allora.

<p>All’estremo opposto bisogna anche escludere che il <i>Canto</i>
sia opera composta in età ancora abbastanza giovanile: diciamo
prima del 1295, anno di svolta nella vita del poeta. Come si
concilierebbe, infatti, il suo evidente e cupo contenuto politico
e morale con la spensieratezza birichina e sregolata del periodo
precedente, quello delle “chiassate nelle strade e nelle osterie”
della città, della “vita brillante e amorosa”, della frequentazione
“di amici brillanti per intelletto e spesso per grande
 nascita”<sup><a href="#fn22b">22</a></sup>?
Come si può pensare che nella mente di Dante, in mezzo a questa
gozzoviglia, potessero nascere nere meditazioni sull’ingiustizia
del mondo e di Dio e squarci di visioni infernali? Non si può
neanche presumere un momento di depressione, effetto di una
qualche caduta nell’abisso della delusione
 amorosa<sup><a href="#fn23b">23</a></sup>: Beatrice
era morta nel 1290, era stata idealizzata nella <i>Vita nuova</i> e
pericoli di tradimento da quella parte non ne potevano più venire.

<p>Ma dagli ultimi mesi del ’95 Dante — come diremmo oggi —
scende in politica. Il <i>Canto</i> potrebbe essere la rabbiosa e
sdegnata reazione di chi per la prima volta prende contatto con
un tale mondo e coi personaggi che ci nuotano dentro. Non fosse
<a id="p24"><span class="pagenum">p24</span></a>
che anche lui ci nuotò egregiamente, ricoprendo una dopo l’altra
cariche importanti fino all’apice del potere: i due mesi di Priorato
dal giugno all’agosto del 1300. Perché mai, dunque, di fronte
a questi successi avrebbe dovuto avere pensieri e meditazioni
man che fiduciose e solari? Bisogna perciò escludere anche
questa collocazione.

<p>Poi, come si è visto, cominciano i guai. Sopravvivono, però,
fino al 1304 le speranze politiche e, fino al 1307, quelle — a dir
così — letterarie. Ma poiché di speranze di qualsiasi tipo nel <i>Canto</i>
proprio non ce ne sono, va eliminato anche questo periodo.

<p>Solo con la seconda metà del 1307 tutto si chiude. Per questa
ragione i mesi o i giorni che precedettero lo scatto del poeta che
prese in mano la penna per vergare la prima parola della <i>Commedia</i>,
sono probabilmente proprio quelli che cerchiamo.

<p>Allora il <i>Canto</i> non sarebbe che la testimonianza diretta e
bruciante di un breve, anche se abissale, momento depressione
presto superato? Le cose starebbero certamente così se esso <i>non</i>
facesse parte del poema. Invece esso <i>fa</i> parte del poema. È
presente addirittura <i>due</i> volte: la prima dispersa nel mare magnum
degli altri cento canti; la seconda ridotta e condensata nel luogo
che conosciamo. E ciò esclude ogni interpretazione riduttiva del
suo significato nel quadro generale della vicenda intellettuale e
letteraria dello scrittore. Non può essere ritenuto semplicemente
la casuale traccia di un anomalo e passeggero sbandamento.
Quella presenzia dimostra che Dante <i>voleva</i> che il <i>Canto</i> restasse
e che fosse conosciuto. Gli attribuiva una funzione e un senso
importanti e duraturi.

<p>Ma se le cose stan così, bisogna concludere che quegli
stupefacenti e intriganti centocinquantuno versi indicano addirittura
un modo di sentire e di vedere le cose di questo mondo (e
anche di quell’altro) ormai definitivamente orientato verso la
sfiducia e segnato dal più cupo pessimismo che Dante, dato il
carattere dell’uomo con l’alta considerazione che aveva di se
stesso, non poteva tenersi dentro. Doveva diventare un messagio
all’umanità. E poi, forse, era anche spinto da una più banale
necessità: quella di sfogarsi, buttando fuori quello che gli faceva
groppo nell’animo e nodo in gola. Come capita a tutti. Ed è un
tratto, questo, che renderebbe più accostabile e simpatica la sua
<a id="p25"><span class="pagenum">p25</span></a>
arcigna figura.

<p>Perché, però, non ha diffuso subito pubblicamente le sue
conclusive certezze, e le ha invece nascoste rendendone complicata
la scoperta? Sembra una contraddizione. Ma ragioniamo,
senza pretendere, neppure da Dante, coerenze ferree ed astratte
quando si tratta, per lui come per ognuno di noi, di fare i conti
con le concrete aspirazioni della vita reale o, addirittura, con la
propria pelle.

<p>Il <i>De Monarchia</i> (ca. 1312) non è, almeno all’apparenza, un
libro particolarmente dirompente: è vero che cerca di dimostrare
la reciproca autonomia del potere temporale e di quello spirituale
e, di riflesso, l’autonomia della ragione rispetto alla religione,
ma lo fa in latino ed anche con molte cautele. Tuttavia
alla Chiesa non bastava, gli sembrò evidentemente una specie
di trappola razionale, puzzava d’imbroglio; per questo l’opera
“fu condannata al rogo nel 1329 da papa Giovanni
 XXII”<sup><a href="#fn24b">24</a></sup>.
Erano passati appena otto anni dalla morte del poeta. Se questo
era il raccapricciante rigore dell’inquisizione, che cosa sarebbe
accaduto nel 1307 al <i>Canto</i> (e al suo autore) una volta venuto
alla luce del sole col suo sproposito dottrinale che somiglia
molto a una bestemmia? Sul punto di pubblicarlo Dante deve
aver proprio sentito tintinnar di strumenti di tortura e odore di
brucciaticcio e deve essere stato travolto dalle stesse paure che
attanagliarono tre secoli dopo un altro grande, Galileo.

<p>E poi, anche a voler correre quel pericolo, Dante non poteva
non rendersi conto del fatto che quelle idee erano in contrasto
così radicale con quelle correnti nel suo secolo, che se le avesse
mostrate apertamente avrebbe gravemente sofferto. E alla fama
teneva molto<sup><a href="#fn25b">25</a></sup>. Umana, ma
 comprensibile debolezza: non si può
pretendere da tutti l’eroica accettazione leopardiana dell’oblio
che inevitabilmente “preme chi troppo all’età propria
 increbbe”<sup><a href="#fn26b">26</a></sup>.

<p>Così non avendo il cuore di distruggere la propria
 opera<sup><a href="#fn27b">27</a></sup>,
<a id="p26"><span class="pagenum">p26</span></a>
e volendo salvare capra e cavoli: cioè la vita, la fama e la
testimonianza coerente e coraggiosa del suo pensiero, Dante
escogitò la bella trovata del nascondimento.

<p>E poiché, come ho osservato, il <i>Canto</i> compare due volte con
due maniere diverse di camuffamento è probabile che le cose
siano andate così: in un primo momento il poeta, resosi conto
della dirompente enormità delle sue conclusioni ma anche, e
immediatamente, del pericolo che esse rappresentavano per la
sua incolumità personale, decise di nascondere l’opera diluendone
i versi in un contenitore più grande: i cento canti, appunto,
di un immenso poema. Si mise perciò all’opera. Ma, dopo la
titanica fatica durata del 1307 al 1321, si dovette accorgere che
il <i>Canto</i>, così disciolto, non era più né individuabile né
ricostruibile a posteriori. Anche perché, come dimostrano le
variazioni ai versi 23 e 24, aveva dovuto cancellare ogni traccia
del nome di Gruccio, troppo pericoloso anche soltanto da
sussurrare. Il personaggio era tale che, nonostante gli anni passati
dalla morte, poteva ancora allungare la sua longa manus.

<p>Così, dopo quasi tre lustri di duro lavoro al “poema sacro”
che lo aveva “fatto per molti anni
 macro”<sup><a href="#fn28b">28</a></sup>, si rese conto di aver
ottenuto lo stesso effetto che se avesse subito bruciato o distrutto
quei cruciali centocinquantuno versi. Deve essere rimasto di
sasso. Che fare? Gettare le tre cantiche alle ortiche e trovare
un’altra soluzione? Era alla fine della sua vita, stanco e anziano,
non poteva ricominciare da capo. Allora, salvando un’opera che
gli era costata sangue e lacrime, escogitò un ripiego capace di
dargli la sensazione di non aver gettato al vento gli ultimi quindici
anni della sua esistenza. Decise di ridurre le dimensioni del
<i>Gruccio</i> e di inserirlo in un punto qualsiasi tra un canto e l’altro
del poema. Certo, la soluzione era grigia, generica e banale. Ma
qui ebbe ul ultimo guizzo di astuta creatività: si ricordò di
<a id="p27"><span class="pagenum">p27</span></a>
Capocchio, l’abilissimo alchimista che aveva dovuto mettere
all’inferno anche se era stato suo compagno di
 studi<sup><a href="#fn29b">29</a></sup>, e capì che
lo spazio bianco tra il XXIX e il XXX dell’<i>Inferno</i> era il luogo
destinato da sempre alla traccia da fornire ai futuri solutori
dell’enigma. Si ricordò delle alchemiche tecniche miniaturizzatrici
di cui l’amico era stato così geloso<sup><a href="#fn30b">30</a></sup>,
 e delle quali aveva carpito
il segreto nel periodo della sua frequentazione. Fu un lavoro di
fino, da finircisi gli occhi, fare entrare il canto in quel piccolo
spazio; ma, quando ebbe ricopiato accuratamente l’ultimo segno
e fece un passo indietro per valutare l’effetto complessivo, sorrise
soddisfatto. Ora poteva finalmente morire in pace: la fatica di
quindici anni non era andata sprecata e la <i>Commedia</i> continuava
a restare, come nelle intenzioni iniziali, l’immensa e perfetta
maschera-contenitore (anche se con qualche smagliatura
 rivelatrice<sup><a href="#fn31b">31</a></sup>)
della sua vera <i>weltanschauung</i>, figurativamente definita
una volta per tutte dall’incontro infernale con Gruccio.

<p>Il legame strettissimo e necessario tra le due opere non sta
dunque in una qualche coerenza dottrinale e ideologica o di
equilibrio formale che possa essere, anche forzatamente, individuata.
Sta, più banalmente, in una necessità pratica e materiale
ineludibile. Restano naturalmente intatti, del poema, la tonda
armonia, la bellezza sublime e il fenomenale valore formale, i
quali — in questo come in tutti i casi dell’arte, quand’è arte —
sono assolutamente indipendenti dalle questioni contingenti che
<a id="p28"><span class="pagenum">p28</span></a>
hanno scatenato l’estro compositivo, immaginifico e creativo,
provocando: nell’autore la soddisfazione artigiana della concreta
e palpabile realizzazione; nei lettori, durante sette secoli, il piacere
che deriva dalla suprema meraviglia di quei versi.

<p>Che non avremmo goduto se non ci fosse stato, prima, il
<i>Centunesimo canto</i>.

<p class="blank">Capite le ragioni di Dante, resta ora da indagare il motivo
per cui, da subito, tutti i commentatori e tutti gli editori si sono
<i>sempre</i> guardati bene, <i>tutti</i>, dal portarlo alla luce del giorno,
mantenendolo e mantenendo i propri interventi nel limbo di
grigiognoli aloni marginali o interlineari. Eppure si erano, <i>tutti</i>,
ben resi conto della sua presenza. Come potrebbero, altrimenti,
gli uni averlo <i>sempre</i> pubblicato, gli altri <i>sempre</i> dottamente o
esteticamente chiosato?

<p>È sempre stata buona regola dell’editore (e del copiatore e
dello stampatore) riprodurre il materiale che gli veniva fornito
esattamente secondo l’aspetto, le indicazioni e le caratteristiche
volute dall’autore, indipendentemente dalla difficoltà, dal senso
o dai giudizi di merito. L’intervento di <i>editing</i> è prassi del tutto
moderna. È, d’altro lato, ferrea legge filologica il rispetto assoluto
del testo originale per mantenere intatti il pensiero e le
intenzioni dell’autore o ricostruirne il senso e la forma più
probabili laddove essi siano incerti.

<p>Ma bastano queste considerazioni a spiegare il fenomeno?
Saremmo davanti a un esempio di tale costante, ferreo rispetto
delle regole del mestiere durato sette secoli che non si è mai viste
al mondo. Ci deve essere sotto qualcos’altro.

<p>Probabilmente, almeno fino al tutto il XVII sec., non ci sono
particolari misteri e la spiegazione di quel comportamento è
abbastanza ovvia: in quel lungo lasso di tempo la rigidissima
applicazione delle regole professionali è stata certamente determinata
dalle stesse paure e dalle stesse questioni pratiche di
sopravvivenza proprie di Dante di fronte alle durezze dell’inquisizione.
Poiché, tuttavia, editori e commentatori, per togliersi da
tutti gli impicci, avrebbero potuto più agevolmente trinciar via
tutto, e non l’hanno fatto, bisogna proprio dire che l’aver scelto
di mantenere in vita il <i>Canto</i>, sia pure attraverso quella specie
<a id="p29"><span class="pagenum">p29</span></a>
di compromissoria mediazione fra l’etica del mestiere applicata
allo spasimo e la necessità contingente di salvare la pelle, fu
atteggiamento disinteressato e coraggioso. Vanno dunque
apprezzati. Se oggi possiamo leggere <i>questo</i> Dante, lo dobbiamo
a loro.

<p>Ma dopo, quando quella morsa, nei suoi aspetti più raccapriccianti
e violenti, si allentò e infine scomparve, perché si
continuò per altri tre secoli sulla stessa via? Forza dell’abitudine
e di una bizzarra tradizione corporativa secolare ormai consolidata?

<p>Anche se — va detto — non sarebbe il primo caso in cui capita
di vedere teorie di individui “andar l’uno dietro l’altro come le
pecorelle di Dante”, secondo un “effetto comunissimo [...] dello
spirito di corpo”<sup><a href="#fn32b">32</a></sup>, la spiegazione
 è dura da accettare. Sotto sotto
resta una sgradevole sensazione: l’impressione che il persistente
occultamento del <i>Canto</i> anche in epoca moderna abbia cause più
fonde e sostanziose. Non si tratta, infatti, dell’opera di uno
scrittore qualsiasi, anche molto famoso (che so? un Boccaccio,
un Ariosto, un Machiavelli, un Foscolo, un Leopardi). Si tratta
dello scritto di un autore molto più <i>decisivo</i> per la cultura
nazionale; o, meglio, per un certo modo largamente condiviso,
e non sempre adeguatamente confutato (verrebbe da dire combattuto),
di intendere la cultura nazionale.

<p>Sono state due le opere centrali e indiscusse nel quadro
dell’educazione dei nostri giovani dall’unità in poi: <i>I Promessi
Sposi</i> e, la <i>Divina Commedia</i><sup><a href="#fn33b">33</a></sup>,
 ambedue di autore cattolico, che
nei programmi scolastici hanno fatto (e continuano largamente
a fare) la parte del leone come testimonianze ineludibili della
realtà e dei valori propri di questo
 mondo<sup><a href="#fn34b">34</a></sup>. Di tutto il mondo
e di tutta l’umanità, secondo la vocazione universale rivendicata
<a id="p30"><span class="pagenum">p30</span></a>
dalla Chiesa di Roma.

<p>Quali sarebbero state le conseguenze se, metti nel 1871 — ma
anche nel 1929, o nel 1947 o nel 1984, tanto per citare delle date
a caso — il fatale canto fosse a un tratto balzato fuori dalla grigia
nebulosità del suo nascondiglio facendo scricchiolare pericolosamente
uno dei due pilastri educativi? Quali gli effetti dal punto
di vista della Curia romana? E quali da quello del potere laico?
Dirompenti, senza dubbio, e ugualmente deprecabili sia dall’uno
che dall’altro perché il nostro è un bizzarro paese.

<p>Valga per tutte la seguente testimonianza di Pasquale Villari
del 1872:

<blockquote style="font-size: 90%;">
Noi siamo persuasi che il clero è nemico dei principii coi quali
l’Italia si è fondata, e su cui la società moderna riposa. Vogliamo
escluderlo dalle Università, vogliamo che si chiuda ne’ suoi
seminari, né c’importa di sapere se e come studia e s’educa [...]
Se il Ministro chiude una scuola secondaria o elementare di frati
o di monache, se propone di sopprimere gli avanzi delle nostre
Facoltà teologiche, un’aura popolare si leva in suo favore, e la
pubblica opinione sembra unanime nell’approvarlo. Ma se i
Barnabiti o altri dei soppressi ordini religiosi aprono una scuola,
un convitto, gli alunni s’affollano subito, e i pretofobi vi mandano
i loro figli, disertando le scuole laiche.
</blockquote>

<p>La ragione di questo comportamento? Eccola con qualche aggiunta:

<blockquote style="font-size: 90%;">
Uno dei discorsi che più spesso si ripetono tra noi è questo: — Io
ho fede nella ragione e nella scienza solamente; ma se dovesse
avere una religione, non vorrei mutare quella de’ miei padri. Se
un’autorità ci deve essere, piglio quella assoluta del Papa, perché
almeno è la più logica di tutte [...] Quantunque io non ci creda,
pure voglio che mio figlio sia educato nella religione, perché una
volta almeno nella vita bisogna aver creduto. Verrà bene l’età
della ragione e allora capirà [...] Quanto a mia moglie e a mia
figlia, però, la cosa è assai diversa. Io lascio che vadano alla
<a id="p31"><span class="pagenum">p31</span></a>
Messa ed al confessore, perché amo la tolleranza, e perché non
mi fiderei di una donna senza religione<sup><a href="#fn35b">35</a></sup>.
</blockquote>

<p>Tutto questo mette il dito sulla piaga o — se si vuole — meno
polemicamente, è l’esatta individuazione delle correnti più fonde,
costanti e rassicuranti della storia italiana: emblematicamente
rappresentate, in mezzo alla generale mutabilità di regni, ducati,
granducati e repubbliche, dalla luminosa e immutabile presenza
del governo papale. Forza possente, codesta, capace di volta in
volta di terrorizzare e di convincere, di imporre con l’anatema
e di innamorare con benedicente sorriso. Capace, nel nostro
paese, di ottenere due Concordati (e il secondo anche piuttosto
recente).

<p>E i chiosatori, i filologi, gli editori avrebbero dovuto avere
il coraggio “rivoluzionario” di smentire a viso aperto la visione
tradizionale del poema sacro di Dante<sup><a href="#fn36b">36</a></sup>
 mettendosi contro la
secolare potenza di quel Leviatano? La pretesa, più che assurda,
mi pare grottesca. Intendiamoci: non intendo cancellare la
responsabilità di queste categorie, dico solo che bisogna almeno
riconoscer loro le attenuati.

<p>Ma — si potrebbe obiettare — neppure uno di quegli editori,
chiosatori ecc. ha avuto il coraggio dello <i>scoop</i>? Ne sarebbe
bastato anche uno solo! Un temerario si trova sempre.

<p>E invece no. Non ce n’è stato neppure uno. E la circostanza
non è neanche particolarmente improbabile dal punto di vista
statistico: anche a far le somme dal ’300 add oggi il loro numero
complessivo resta sostanzialmente limitato.

<p>E, poi, <i>non</i> sarebbe bastato. Non prima, ai tempi scuri
dell’inquisizione — ed è ovvio — e neppure dopo, con l’avvento del
secolo dei lumi, che, insomma, nel nostro paese, si concluse con
i lazzaroni, guidati dal cardinal Ruffo, a fare entusiasticamente
a pezzi i poveri giacobini napoletani (era il 1799).

<p>Ma neppure oggi uno che avesse quel coraggio la passerebbe
<a id="p32"><span class="pagenum">p32</span></a>
liscia: certo non finirebbe arso o fatto a pezzi, ed è già un bel
progresso. No. Il coraggioso filologo sarebbe invitato in
televisione ad una trasmissione di successo e lì sarebbe fatto
efficacemente passare per un fazioso mangiapreti o anche, con
maggiore sadica finezza, per un bizzarro un po’ matto, comica
caricatura, sul piccolo schermo, della serietà metodologica e
dell’autorevolezza scientifica del filologo <i>comme il faut</i>.

<p>Perché, dunque, stupirsi del fatto che né un critico né un
editore abbia voluto mai mettere apertamente a rischio se stesso
o la propria reputazione? Non è invece davvero miracoloso che
tutti abbiano continuato a stampare il canto di Gruccio
mimetizzato e rimpiccolito e sempre accuratamente annotato? Sotto
molti aspetti era davvero il massimo che si poteva fare,
testimonianza, a suo modo, di eroica filologica resistenza.

<div class="footnotes">
<p><a id="fn1b"></a><sup>1</sup> &nbsp;
Era l’accusa abituale che colpiva gli avversari politici. È quasi certo che
Dante fosse innocente. Ma la natura dell’imputazione fa ugualmente pensare che
Firenze fosse allora una specie di moderna tangentopoli.

<p><a id="fn2b"></a><sup>2</sup> &nbsp;
“Sia arso vivo fino alla morte”

<p><a id="fn3b"></a><sup>3</sup> &nbsp;
Cfr. <i>Purg.</i> V, 14–15.

<p><a id="fn4b"></a><sup>4</sup> &nbsp;
Cfr. M. Barbi, <i>Dante, vita, opere e fortuna,</i> Sansoni, Firenze, 1933.

<p><a id="fn5b"></a><sup>5</sup> &nbsp;
<i>Ibid.</i>

<p><a id="fn6b"></a><sup>6</sup> &nbsp;
L’espressione è di N. Sapegno nella nota al v. 62 del XVII del <i>Paradiso</i>.
In quell’occasione i Bianchi nel tentativo di rientrare a forza a Firenze, guidati
dal giovane comandante Baschiera Tosinghi, furono disastrosamente sconfitti
sul campo di battaglia dalle schiere dei Neri fiorentini nei pressi della località
che oggi si chiama Lastra a Signa, a pochi chilometri dalla città.

<p><a id="fn7b"></a><sup>7</sup> &nbsp;
Ci sarebbe una bella espressione vernacolare livornese per definisce in
maniera pittoresca e più efficace quello che probabilmente fu in quel momento
lo stato d’animo e l’atteggiamento degli sconfitti: “ciavévano le garge motose”.
Spiega G. Marchetti ne <i>Il Borzacchini universale — Dizionario Ragionato di
lingua volgare, anzi volgarissima, d’uso del popolo alla fine del secondo
millennio</i>, Ponte Alle Grazie, Firenze, 1996: “garge” è “termine prettamente livornese
usato solo al plurale. Esso indica in particolare l’apparato esterno delle bramchie
dei pesci, dall’esame del quale gli esperti erano in grado di vaticinare sulla
freschezza e sulla commestibilità dei pesci medesimi. Il pesce che presentava,
ad esempio, le ‘garge motose’ proveniva da acque fangose e probabilmente
inquinate e quindi era da scartare. Per traslato si è dato luogo alla locuzione
figurata ‘aver le garge motose’ riferita a persona che avesse qualcosa da
nascondere in merito alla propria condotta morale [...]. Sempre in tal senso si denotava
un eccesso di giustificazione da parte di chi sembrava aver qualcosa da farsi
perdonare”.

<p><a id="fn8b"></a><sup>8</sup> &nbsp;
Cfr. Barbi, cit.

<p><a id="fn9b"></a><sup>9</sup> &nbsp;
Dante dovette davvero legarsela al dito. Quelle citate sono, infatti le
parole che il poeta userà una quindicina d’anni dopo (Cfr. <i>Par.</i> XVII, vv. 68
e 63), testimonianza della profondità e dell’intensità di una ferita che bruciava
ancora e che il tempo non aveva assolutamente rimarginato.

<p><a id="fn10b"></a><sup>10</sup> &nbsp;
Ivi v. 69.

<p><a id="fn11b"></a><sup>11</sup> &nbsp;
Cfr. <i>Inf.</i> II, 9.

<p><a id="fn12b"></a><sup>12</sup> &nbsp;
A proposito di questo stato d’animo, vengono in mente le universali
considerazioni del leopardiano <i>Dialogo di Torquato Tasso e del suo Genio familiare</i>,
laddove si osserva che “la varietà delle azioni, delle occupazioni e dei sentimenti,
se bene non ci libera dalla noia, perché non ci reca diletto vero, contuttociò la
solleva ed alleggerisce”. È significativo che il povero Tasso si lamentasse in
particolare del fatto che nella sua prigione gli fosse stato tolto “eziando lo scrivere”.
Sapeva bene, infatti, che questa sarebbe stata una attività capace di scemargli “in
alcuna parte il carico della noia” (cfr. G. Leopardi, <i>Operette morali</i>, Fondazione
Arnoldo e Alberto Mondadori, Milano, 1979, a cura di O. Besomi).

<p><a id="fn13b"></a><sup>13</sup> &nbsp;
Cfr. N. Sapegno, <i>Dante Alighieri</i>, in “Storia della Letteratura Italiana,
II, Il Trecento”, Garzanti, Milano, 1965.

<p><a id="fn14b"></a><sup>14</sup> &nbsp;
Per l’esattezza si interrompono rispettivamente dopo il quarto Trattato
e dopo il quattordicesimo Capitolo.

<p><a id="fn15b"></a><sup>15</sup> &nbsp;
Cfr. Sapegno, <i>Dante Alighieri</i>, cit.

<p><a id="fn16b"></a><sup>16</sup> &nbsp;
Cfr. B. Cordati, <i>Nota conclusiva</i> a Dante Alighieri, <i>Convivio</i>, Loescher,
Torino, 1968.

<p><a id="fn17b"></a><sup>17</sup> &nbsp;
Perseverando nel dare i numeri, si potrebbe anche osservare che la
collocazione del canto di Gruccio dopo il XXIX dell’<i>Inferno</i> porta il numero
tradizionale delle bolge (un bel 10 rotondo) a 11, altro numero primo,
aggiungendo alle altre quella che potremmo definire la “Bolgia dell’Impenitente”.

<p><a id="fn18b"></a><sup>18</sup> &nbsp;
Cfr. <i>Inf.</i> III,9.

<p><a id="fn19b"></a><sup>19</sup> &nbsp;
L’unica variante di rilevo è quella dei vv. 23–24, che sono,
significativamente, proprio quelli che contengono il nome del personaggio. Per il resto
si notano solo differenze sul piano dei segni diacritici. Ma questo, volendo il
poeta usare quei versi in un contesto diverso, era pressoché inevitabile.

<p><a id="fn20b"></a><sup>20</sup> &nbsp;
Vedi <a href="#p55">Appendice I</a>. Da essa si ricava che i canti della <i>Commedia</i> che
contengono versi del <i>Gruccio</i> sono 81, così suddivisi nelle tre cantiche:<br>
<i>Inf.</i> 1, 2, 4, 7, 8, 9, 10, 11, 12, 15, 16, 17, 19, 20, 21, 22, 24, 25, 26, 27, 28, 30, 31, 32, 33, 34<br>
<i>Purg.</i> 1, 2, 3, 4, 6, 8, 9, 10, 11, 12, 13, 14, 15, 16, 17, 19, 20, 23, 24, 26, 27, 28, 29, 30, 31, 32, 33<br>
<i>Par.</i> 1, 4, 5, 7, 9, 10, 11, 12, 13, 14, 15, 16, 17, 18, 19, 20, 21, 23, 24, 25, 26, 27, 28, 29, 30, 31, 32, 33.

<p><a id="fn21b"></a><sup>21</sup> &nbsp;
Cfr. <i>La Divina Commedia</i>, a cura di Natalino Sapegno, Firenze, 1955.
Benvenuto riferisce così l’episodio: “Semel die quodam Veneris sancti cum
staret solus abstractus in quodam claustro, effigiavit sibi totum processum passionis
Domini in unguibus mira artificiositate; et cum Dantes superveniens quaereret:
‘Quid est hoc quod fecisti?’, iste subito cum lingua delevit quicquid cum tanto
labore fabricaverat. De quo Dantes multum arguit eum” [una volta, di Venerdì
Santo, standosene seduto tutto solo in disparte in non so quale chiostro, Capocchio
si era dipinto sulle unghie delle mani, con stupefacente maestria, tutti gli <span title="espisodi">episodi</span>
della Passione di Nostro Signore. Ma quando Dante, capitato lì per caso, gli
chiese che cosa avessse fatto, lui immediatamente cancellò con la lingua tutto
quello che aveva miniato con tanta fatica. Il poeta lo redarguì molto].

<p><a id="fn22b"></a><sup>22</sup> &nbsp;
Cfr. la voce “Alighieri” di B. Cordati in <i>D.A.I. Dizionario degli Autori
Italiani</i>, D’Anna, Messina–Firenze, 1973.

<p><a id="fn23b"></a><sup>23</sup> &nbsp;
Che ognun sa a quali estremi di desolata disperazione possa, almeno
momentaneamente, portare: “Credete a chi n’ha fatto esperimento, / che questo
è ’l duol che tutti gli altri passa”, dice l’Ariosto nel XXIII dell’<i>Orlando furioso</i>
(cfr. ottava 112)<!--sic-->

<p><a id="fn24b"></a><sup>24</sup> &nbsp;
Cfr. B. Cordati in <i>DAI</i> e in <i>Nota conclusiva</i> al <i>Convivio</i>, cit.

<p><a id="fn25b"></a><sup>25</sup> &nbsp;
Vedi, in <i>Par.</i> XXV, 7–9, l’auspicio di rientrare nella sua Firenze dove
<i>con altra voce, omai, con altra vello / ritornerò poeta, e in sul fonte / del mio
battesmo prenderò ’l cappello</i>.

<p><a id="fn26b"></a><sup>26</sup> &nbsp;
Cfr. G. Leopardi, <i>La ginestra</i>.

<p><a id="fn27b"></a><sup>27</sup> &nbsp;
Neppure Dante, infatti, si poteva sottrarre a quella legge universale e
naturale secondo cui “un autore non distrugge mai niente di quello che scrive,
di qualunque cosa si tratti, fosse anche uno scarabocchio. È più forte di lui” (cfr.
L. Chiti, <i>L’infinito futuro. Sillabe in crescenza</i>, Biblioteca Oplepiana Num. 15,
Bari, 1999).

<p><a id="fn28b"></a><sup>28</sup> &nbsp;
Cfr. <i>Par.</i> XXV, 1–3.

<p><a id="fn29b"></a><sup>29</sup> &nbsp;
“fu conoscente dell’auttore et insieme studiorono” (Anonimo Fiorentino)

<p><a id="fn30b"></a><sup>30</sup> &nbsp;
In questo comportamento entrano certamente questioni caratteriali del
personaggio, ma va anche detto che si trattava di atteggiamento comune negli
alchimisti, se è vero che la loro scienza affonda le sue radici nell’attività dei
tintori, degli orafi e dei tessitori dell’antico Egitto i cui segreti artigianali
dovevano essere custoditi e difesi caricandoli in primo luogo di significati occulti
e iniziatici. Va da sé che Dante non era legato a questa logica esclusiva ed è
probabile che dal suo lavoro i chiosatori e gli editori successivi abbiano potuto
ricavare con una certa facilità il segreto di quel procedimento, almeno fino
all’imporsi delle tecniche innovative del XX secolo (dalla possibilità di
microfilmare in poi) che, rendendo obsoleto l’antico metodo, lo hanno fatto
presto dimenticare come accade ormai, con sempre maggiore frequenza, nel
nostro tempo a tutte le tradizioni e le conoscenze che non hanno un risvolto
attuale di interesse e di immediato profitto.

<p><a id="fn31b"></a><sup>31</sup> &nbsp;
Do questo punto di vista assume, infatti, una particolare funzione di spia
significativa del <i>vero</i> Dante la lunga sequela di invettive contro tutti e tutto (Dio
compreso) che punteggia l’intera opera (v. <a href="#p60">Appendice II</a>).

<p><a id="fn32b"></a><sup>32</sup> &nbsp;
Cfr. A. Manzoni, <i>Storia della Colonna Infame</i>. Sellerio, Palermo, 1981,
pp. 18 e 158. L’autore si riferisce in particolare agli scrittori.

<p><a id="fn33b"></a><sup>33</sup> &nbsp;
Può essere utile richiamare alla mente di chi legge il fatto che l’attributo
“divina” <i>non</i> è di Dante.

<p><a id="fn34b"></a><sup>34</sup> &nbsp;
Per valutare appieno il condizionamento dovuto al peso assoluto e
indiscutibile assunto dalla <i>Commedia</i>, si può osservare che essa non fu toccata
seppure dalla radicale critica sessantottina. Eppure sarebbe stato facile
dimostrare che, rispetto ai suoi tempi, Dante era un conservatore, che marxianamente
non aveva assolutamente capito la portata “rivoluzionaria” in funzione antifeudale
della nascente borghesia comunale e finanziaria. Neanche ci si pose il problema:
l’opera fu accettata in blocco, acriticamente, e si glissò sull’ideologia codina.
Potenza di un imbonimento secolare.

<p><a id="fn35b"></a><sup>35</sup> &nbsp;
Cfr. <i>La scuola e la questione sociale in Italia</i>, “Nuova Antologia”, 1º
nov. 1872.

<p><a id="fn36b"></a><sup>36</sup> &nbsp;
Mi riferisco sempre all’ideologia di cui l’opera dell’autore nella lettura
corrente si fa veicolo. Della forma — come ho già accennato — non si discute.
</div><!-- footnotes -->

<div style="margin-top: 60px; font-size: 95%;">
<p>Il luogo dove dove Dante e Virgilio si trovano è a mezza costa sulla
<a id="p33"><span class="pagenum">p33</span></a>
parete di una bolgia.

<p>In felice contrasto con il chiuso e pensoso silenzio dei due solitari
pellegrini, giungono la sonora chiamata e l’ambiguo sorriso di un
peccatore che suscita la meraviglia del poeta.

<p>All’esordio mielato del suo discorso e al viscido atteggiamento, il
personaggio fa seguire l’altisonante scansione del proprio nome e del
proprio casato (Gruccio de’ Bardonecchi), la ammiccante descrizione
del suo aspetto fisico e l’affermazione della sua potente condizione nel
mondo dei vivi.

<p>È a questo punto che Dante lo ravvisa e lo riconosce, tanto che,
stizzito fino alle lacrime, immediatamente lo apostrofa con parole dure
e comincia a rinfacciargli gravissime colpe; senza entrare nei dettagli,
però, come se ritenesse che chi legge conosca così bene il personaggio
da non aver bisogno di alcuna contestualizzazione<sup><a href="#fn1c">1</a></sup>.

<p>Ma Gruccio, prima rivendica la giustezza della sua condotta terrena
chiamando in causa il Vaticano, della cui volontà e del cui disegno
terreno, teso alla realizzazione del volere divino, si dichiara fedele
esecutore; poi, con sottile ragione dialettica, dimostra che chi, come lui,
a ammettere e a pentirsi dei suoi ipotetici peccati e malefatte non ci
pensa nemmeno, si pone, negando persino l’evidenza della colpa, al di
fuori di ogni possibilità di condanna.

<p>Le sofistiche sottigliezze del ragionamento fanno uscire da gangheri
il poeta che parte con una delle sue frequenti invettive. Ma questa
volta il suo interlocutore gli tronca le parole in bocca e, continuando
a parlare come se non lo avesse neppure ascoltato, gli dimostra come
la sua permanenza infernale non possa che essere di breve durata: tutte
le sue azioni sono state, infatti, perfettamente coerenti con il disegno
divino, specialmente per quanto riguarda la capacità che egli ha avuto
di mascherare col comportamento e con le parole il male terreno che
da tale disegno inevitabilmente deriva e deriverà anche in futuro.

<p>Di fronte a tale sicumera e sfacciataggine Dante non si tiene e si
lascia andare a un gesto inconsulto afferrandolo per la collottola.
Ricomincia anche ad apostrofarlo con male parole, ma per la seconda
volta Gruccio, contravvenendo ad ogni regola di galateo, lo interrompe
insistendo sull’inevitabilità di una sua prossima gloriosa salvazione.

<p>È proprio in questo momento che, all’improvviso, si ode una Voce
<a id="p34"><span class="pagenum">p34</span></a>
la quale, con alto e paterno magistero, lo chiama a sé e alla gioia di
respirare a pieni polmoni la gloria paradisiaca del Creatore.
Contemporaneamente in uno scintillare beatifico di fiammelle scende dall’alto
un carro trionfale che verso il cielo rapisce Gruccio, fatto più grande
e risplendente, e che, scomparendo a un tratto, evita anche che Dante
gli possa mettere le mani addosso come avrebbe desiderato.

<p>Al poeta, che ha assistito all’evento incredibile, non resta che
riprendere, frastornato e confuso, il cammino.
</div>

<div class="footnotes1">
<p><a id="fn1c"></a><sup>1</sup> &nbsp;
Per le notizie sulla figura storica del personaggio v.
 <a href="#p61">Appendice III</a>.
</div>

<p><i>[Pages 34 through 52 of the original text
reproduce the poem with commentary. Since the poem
itself will be repeated in <a href="#p55">Appendix I</a>,
only the commentary is transcribed here.]</i>

<div class="footnotes1">
<p><a href="#line1"><i>1.</i></a> <b>trottare</b>:
 “di solito riferito a cavalli, ma anche
a persone per indicare un’andatura rapida” (cfr. G.
Siebzehner-Vivanti, <i>Dizionario della Divina
Commedia</i>, a cura di M. Messina, Leo S. Olschki,
Firenze, 1954). A proposito della scelta di questo
vocabolo, l’Ottimo osserva che “in questa parte
l’autore metaforizza” volendo esprimere quella che,
in senso scolastico, Tommaso d’Aquino definisce,
“potenza andativa” (cfr. <i>L’Ottimo commento della
Divina Commedia</i>, 1333); interpretazione confermata
da Pietro di Dante per il quale la parola
“figurat regimen et potentiam” [raffigura la guida
e la potenza] (cfr: <i>Petri Allegherii super Dantis
ipsius genitoris Comoediam Commentarium</i>, 1340).
Curiosa in questa circostanza, da parte del Buti, la
citazione (di cui per altro non si coglie bene la
funzione) di un adagio popolare: “paura fa vecchia
trottare” (cfr. <i>Commento di Francesco Buti sopra
la Divina Commedia</i>, 1380 ca.). Fra i moderni il
Tommaseo (<i>La Divina commedia</i> con le note di
Niccolò Tommaseo, 1865) osserva che il verbo
“dice la forma e il ratto moto”, mentre il Pietrobono
(<i>La Divina Commedia</i> commentata da Luigi
Pietrobono, 1923–26) osserva acutamente che, in
questo caso, “non lui [Dante] muove i passi, ma
i passi portano lui”. Interessante anche la notazione
estetica del Momigliano (<i>La Divina Commedia</i>
commentata da Attilio Momigliano 1945–46) che,
pur giudicando “questo canto costruito con unità,
ma eseguito con qualche stanchezza”, apprezza nel
caso specifico “la concretezza dell’espressione per
rapire il lettore in una sfera alta e solinga”.

<p><a href="#line2"><i>2.</i></a> <b>poi</b>:
 non è agevole individuare il termine di riferimento
di questo avverbio, poiché il canto non si
inserisce organicamente a mo’ di continuazione di
quello precedente. Probabilmente si tratta di una
modifica resa necessaria dall’inserimento di questo
verso nel corpo della <i>Commedia</i>, che poi è restata
anche quando Dante decise di collocare in blocco
il <i>Canto</i> subito dopo <i>Inf.</i> XXIX. L’avverbio,
comunque, non stona e crea un’armonia che soddisfa
l’orecchio del “buono lettore, che, mentre legge
l’uno verso, ha l’occhi all’altro che segue” (Cfr.
<i>Commento alla Divina Commedia di Anonimo fiorentino
del secolo XIV</i>). Il concetto pare corrispondere
in qualche misura a ciò che, proprio a proposito
di questo passaggio, osservava il Foscolo che
della funzione dei passaggi ben s’intendeva: “qui
richiedesi semplicità di discorso” (cfr. <i>La Divina
Commedia illustrata da Ugo Foscolo e curata da
un italiano</i> (G. Mazzini), Londra 1842–43).

<p><a href="#line3"><i>3.</i></a> <b>di corno in corno</b> ecc.:
 da uno spuntone all’altro
del terreno procedendo in discesa. Il Benvenuto
osserva trattarsi di “optima metaphora” che “figuraliter
designatur peregrinatio huius mundi, in quo
sumus exules” [indica allegoricamente il pellegrinaggio
di questo mondo, in cui siamo esuli] (cfr.
<i>Benvenuti de Rambaldis de Imola Comentum super
D. Alagherii Comoediam</i>, 1373).

<p><a href="#line4"><i>4.</i></a> <b>ci</b>:
 sembrerebbe quasi <i>pluralis modestiae</i>, insieme
all’uso della 1a persona plurale di tutti i verbi.
Ma l’accenno al <i>maestro mio</i> del v. 18 esclude
questa interpretazione. Si può dunque pensare che
Dante già avesse immaginato la figura di un
accompagnatore (già Virgilio?). — <b>sentivano</b>: è lectio
difficilior rispetto alla più comprensibile “ci
sentivamo”, che apparirebbe, però, troppo caratterizzata
da moderna introspezione. “Meglio dunque accogliere
(come fa anche il Petrocchi) l’altra lezione,
per quanto sospetta, che i codici suggeriscono”
(Cfr. Sapegno, <i>La Divina Commedia</i>, 1955, 1968 e
1985). Il soggetto di questo verbo si ricava dal <i>tra
l’altre</i> (“idest animas” [cioè le altre anime], Benvenuto)
del verso successivo. È il primo dei due soli
accenni che si fanno nel canto a una pluralità di
anime presenti in quel luogo (l’altro è al v. 67), ma
che restano sempre nello sfondo senza essere né
descritte né definite. Interessante a questo proposito
l’osservazione del Sapegno, il quale, in considerazione
del fatto che poi nell’episodio agisce un solo
personaggio, crede di poter individuare la ragione
della mancata visualizzazione delle altre anime
nella volontà del poeta di creare un senso di
“misteriosa lontananza”; si tratta di una “interpretazione
suggestiva” — aggiunge — “che non può essere
esclusa, in un contesto dove tutto il linguaggio è
volutamente chiuso e cifrato”. Il Benvenuto taglia
corto e più semplicemente dice che con questa
notazione Dante “describit magnam affectionem,
quam ostenderunt spiritus remanentes” [il grande
interesse che mostrarono gli spiriti che si trovavano
<a id="p35"><span class="pagenum">p35</span></a>
lì]. — <b>però</b>: perciò.

<p><a href="#line5"><i>5.</i></a> <b>aspettava</b>:
 “un desiderio intenso, e al tempo
stesso indeterminato, non circoscritto in un oggetto
preciso e preveduto; aspettare di vedere qualche
novità” (Sapegno). La parte finale dell’osservazione,
esattamente con le stesse parole, anche in Venturi
(Cfr. <i>La Divina Commedia</i> commentata da G. A. Venturi,
Roma 1924–26).

<p><a href="#line6"><i>6.</i></a> <b>s’i’ mi tacea</b> ecc.:
“quasi volens dicere tacite:
non solum vulgares errant fabulando, sed etiam
magni sapientes” [quasi a volere implicitamente
dire: quando aprono bocca, a prender cantonate non
sono solo le persone qualsiasi, ma anche i grandi
saggi] (Benvenuto). Osservazione che, secondo il
Tommaseo, Dante farebbe “con la finezza ch’è
propria dell’ingegno e degli animi dirittamente
severi”. Già il Landino, d’altra parte, aveva detto che
qui il poeta “dimostra una certa schifezza generosa
e senza vizio” (cfr. <i>Comento di Christophoro
Landino fiorentino sopra la Comedia di Dante
Alighieri</i>, Firenze 1481), e il Foscolo aveva parlato
di “sentimento vero, profondo del cuore”. -
<b>me non riprendo</b>: non ho niente da rimproverarmi.

<p><a href="#line7"><i>7.</i></a> <b>E videmi</b> ecc.:
se è vero che il verso, come dice
il Benvenuto, comunica “singularem devotionem
et dilectionem” [un attaccamento e un ossequio
veramente singolari] da parte del personaggio,
tanto da giustificare il giudizio sulla “naturalezza, e
insieme l’intensità, con cui è ritratto lo stupore
dell’incontro inatteso” (Sapegno), qui, assai più che in
altri casi, è indispensabile, per chi legge, fare
“somma attenzione” (Landino), essendo Gruccio, come
nota opportunamente l’Anonimo Fiorentino, simile
allo “scorpio, freddo animale di sua natura”, la cui
“puntura è velenosa e colla punta della coda punge
e nuoce alla gente” a tradimento; infatti questo
inizio potrebbe far sì “quod non videatur quod
expedit videre” [che non si veda, quello che invece
è indispensabile vedere] (Pietro di Dante). In realtà
qui “tutto è ambiguo” (Cfr. V. Rossi, <i>La Divina
Commedia – L’Inferno</i>, Napoli, 1923): giudizio che
sintetizza un’interpretazione dell’atteggiamento del
personaggio largamente condivisa da quasi tutti i
commentatori prima e dopo di lui. Vedi il “si dee
intendere che fingesse” del Buti, il “sotto fraude”
del Gelli (cfr. <i>Letture sopra la Commedia di Dante</i>,
1541–1563), il “per la fraude” ancora del Landino;
oppure la natura “pervertita dal duplice esser suo”
di cui parla il Del Lungo (cfr. <i>La Divina Commedia</i>
commentata da Isidoro Del Lungo, Firenze, 1924–26);
fino al Momigliano, (secondo cui “questo è
anche lo sguardo dell’ipocrita, ed ha un’evidenza
da ritratto”), e al Sapegno (per il quale ci troviamo
di fronte alla “figura del politico fertile di
espedienti ingannevoli”).

<p><a href="#line8"><i>8.</i></a> <b>e cominciò</b> ecc.:
“Et hic nota lector, quam
pulchros rhytmos poeta noster fabricavit” [e qui
nota, lettore, che bei versi ha costruito il nostro
poeta!] (Benvenuto). Sul significato da dare in
questo punto al verbo “raggiare” il Siebzehner-Vivanti
propende per l’accezione “formare come
un’emanazione di raggi”. L’interpretazione appare
persuasiva, poiché indicherebbe una specie di influsso
ipnotico perfettamente coerente con la natura
del personaggio.

<p><a href="#line9"><i>9.</i></a> <b>lettor</b>:
con questo richiamo “pare che Dante
abbia voluto in certo modo rendere più agevole alla
fantasia dei lettori il miracolo [dell’incontro]
avvicinando il più possibile i tempi del dialogo, come a
tentar di comprimere in una sola scena gli atteggiamenti
delle battute che si incalzano” (Momigliano).

<p><a href="#line10"><i>10.</i></a> <b>suo cammin riciso</b>:
“la sua strada tagliata da
fosso (sì che deve saltarlo)” (Siebzehner-Vivanti).

<p><a href="#line11"><i>11.</i></a> <b>da quella parte</b> ecc.:
“alla sua sinistra” spiega
il Sapegno, il quale aggiunge che questa espressione
ha la funzione di creare la situazione psicologica
“in cui si genera il pathos morale del canto”.
Benvenuto dà del verso questa interpretazione allegorica:
“Per hoc signanter explicat quod loquitur de illa
parte Italiae ubi est Roma... Et manifestissumum est
quod Roma maxime indiget reparatione” [attraverso
questa espressione il poeta chiarisce significativamente
che parla di quella parte d’Italia dove si
trova Roma. Ed è chiarissimo che Roma ha bisogno
di riparazioni]. Infatti proprio a Roma, come dice il
Serravalle, vi sono coloro che “convertunt Sacram
Scripturam ex propria malitia” e che “hoc faciunt ut
reddantur vulgo grati” [piegano il significato delle
Sacre Scritture mettendolo al servizio della loro
malignità, e lo fanno in modo da rendersi graditi al
popolino] (Cfr. <i>Fratris Johannis de Serravalle
Translatio et Comentum totius libri D. Alagherii</i>,
1416). Si tratta, tuttavia, secondo il Sapegno di
“spiegazione ingegnosa ma esteriore” di fronte alla
quale vale, dunque, la riserva del Vellutello: “il
senso letterale è ben tanto sottile, cioè tanto difficile
a poterlo allegoricamente interpretare” (cfr. <i>La
<a id="p36"><span class="pagenum">p36</span></a>
Comedia di Dante Alighieri, con la nova esposizione
di Alessandro Vellutello</i>, Venezia, 1544).

<p><a href="#line12"><i>12.</i></a> <b>fiso</b>:
 “intensamente” (Siebzehner-Vivanti). Il
Sapegno nota in questa espressione una “particolare
intensità di contrasto, proprio per il modo in cui si
riflette sul particolare stato d’animo di Dante,
personaggio simbolico e individuo determinato”.

<p><a href="#line13"><i>13.</i></a> <b>molto di là</b> ecc.:
 cercando di penetrare oltre le
apparenze, “perché parea forte a credere” (Anonimo
Fiorentino). Questa è certamente l’interpretazione
più ragionevole, anche se il Benvenuto è di
parere diverso e intende lo sguardo del poeta come
quello proprio del giudice “in alto tribunali ad
examinandam causam et ferendam sententiam iuste”
[in un solenne giudizio quando deve esaminare la
causa e pronunciare la sentenza secondo giustizia].
Per la forma <i>l’è</i> si veda l’acuta osservazione del
Parodi: “Dante doveva pur sentire qualche cosa di
<span title="toscano”(cfr.">toscano” (cfr.</span> E. G. Parodi,
 <i>Lingua e letteratura</i>, Venezia 1957).

<p><a href="#line15"><i>15.</i></a> <b>ancor fia grave</b> ecc.:
 benché il momento del
ricordo sia doloroso. Gruccio “remanet tristis et
dolens” [riman triste e dolente] (Serravalle), poiché
“ricordavasi della vita mondana che reputava felice” (Buti).

<p><a href="#line16"><i>16.</i></a> <b>a così fatta parte</b>:
 a me, Gruccio, per metonimia
da “parte”, cioè “partito politico”, secondo il
Siebzehner-Vivanti, che cita <i>Par.</i> IX, 59: “<i>Per
mostrarsi di parte...</i> per mostrarsi ligio ai Guelfi”, e
ancora <i>Par.</i> XXVII, 47: “<i>ch’ha destra mano</i> [dei
papi] <i>parte sedesse</i>”. L’interpretazione è confermata
dalle notizie del Buti, del Lana e del Benvenuto a
proposito del rapporto di Gruccio con la Curia
romana (v. <a href="#p61">Appendice III</a>). — <b>si confaccia</b>: sia
consentito.

<p><a href="#line17"><i>17.</i></a> <b>di ragionar</b> ecc.:
 di parlare o di avvicinarsi a
chi, come Dante, non è un dannato. “Lusinga di
adulazione all’uomo’ annota con fine intuito psicologico
il Donadoni” (Sapegno).

<p><a href="#line19"><i>19.</i></a> <b>oltre quanto</b> ecc.:
 onde visualizzare meglio
l’espressione, cfr. <i>Inf.</i> XXV, 132: <i>Come face le
corna la lumaccia</i>, che è bestia notoriamente viscida
“e fatta molle” (Buti) e abituata a vivere “in limo
molli” [nella pillacchera] (Benvenuto).

<p><a href="#line20"><i>20.</i></a> <b>E sé continuando</b> ecc.:
 “continuando questo
col detto di sopra” (Buti); “nam continuo magis et
magis accenditur appetitus” [difatti si accende e
aumenta sempre più e continuamente il suo desiderio
di parlare] (Benvenuto).

<p><a href="#line21"><i>21.</i></a> <b>come sotto</b> ecc.:
 con l’ateggiamento di chi si
ripara dietro uno scudo per non essere colpito.
Gruccio, così atteggiandosi, “quasi si scioglie e
difende dalla colpa” (Landino). Il Sacchetti (1332–1400),
in una lettera a Rinaldo Gianfigliazzi, citando
questo passo, paragona l’atteggiamento di
Gruccio a quello dei “can botoli” che “dopo le
battiture stanno soggetti con timore”. Il Rossi osserva
che il verso dà “il senso vivo d’una stupefazione
paurosa”.

<p><a href="#line22"><i>22.</i></a> <b>s’aperse il petto</b>:
 “dimostra che dentro come di
fuori si debbe vergognare, e quel medesimo che
sente nel cuore dire colle parole, e rompere questa
pietra della durezza e ostinazione de’ suoi peccati”
(Anonimo Fiorentino). Ma Iacopo di Dante lo giudica
“falsamente trasformato” (Cfr. <i>Chiose alla
cantica dell’Inferno di D. Alighieri scritte da Jacopo
Alighieri</i>, 1322), e il Benvenuto avverte che si
comporta “eadem specie falsitatis” [col solito atteggiamento
falso].

<p><a href="#line23"><i>23.</i></a> <b>de’ Bardonecchi</b>:
 “il nome si distende ampio
nel verso, recando con sé un’ombra della vana
grandezza antica” (Sapegno).

<p><a href="#line24"><i>24.</i></a> <b>Gruccio</b>:
 “poteva essere soprannome, con significato
dispregiativo...; ma era certo anche nome
proprio di persona” (Sapegno). Nel primo caso
l’epiteto farebbe riferimento alla forma della gruccia,
nel senso dell’&hairsp;“arnese su cui si posa la civetta
per uccellare”, ovvero dell’&hairsp;“arnese di legno... o
croce: per appender vestiti negli armadi” (v. <i>Vocabolario
<a id="p37"><span class="pagenum">p37</span></a>
della lingua italiana</i> compilato da Nicola
Zingarelli, edizione novissima, Bologna, 1935); nel
secondo potrebbe essere la contrazione del vezzeggiativo
“Allegruccio” da un Allegro d’origine. La
prima ipotesi appare decisamente la più probabile,
poiché è coerente rispetto al contenuto dei versi che
seguono. D’altra parte il significato di “rattratto,
sbilenco, deforme come una stampella da abiti”,
rende perfettamente chiaro il particolare costrutto
sintattico della frase. La seconda, invece (nonostante
quel <i>certo</i> del Sapegno), è poco sostenibile, stante
il fatto che in nessun testo letterario dei secoli XIII–XV
viene attestado “Allegro” come nome proprio. E
forse non c’è neanche da stupirsi, visto — per dirla
manzonianamente — il modo in cui il mondo camminava
<span title="allora">allora.</span>
 — <b>dal mento al ciufetto</b>: “Cioè dal petto
in giù” (Anonimo Fiorentino). Il <i>ciuffetto</i> è il “folto
pelo” — come dice Dante stesso in <i>Inf.</i> XXXIV, 75
— “donde si dipartono gli arti inferiori” (Sapegno).
Il Lana, bizzarramente, parla qui di “pelo maculato
a modo di leopardo” (cfr. <i>Comedia di Dante degli
Allaghieri col commento di Jacopo della Lana
bolognese</i>, 1324).

<p><a href="#line25"><i>25–26.</i></a> <b>che recherà</b> ecc.:
 intendi: che porterà sempre
con sé il simbolo dell’imbroglio, della frode
continuata. È questa l’interpretazione più probabile
di questi due versi in cui la <i>tasca</i>, collegata al
precedente <i>ciuffetto</i>, sembra proprio un trasparente
riferimento (anche se il poeta — come osserva il
Benvenuto — “loquitur verecunde” [si esprime castamente])
a quella parte del corpo che Fra’ Jacopone
chiamava la “cóglia”, mentre i <i>tre becchi</i> e il
successivo <i>circuir</i> rimandano al boccaccesco
“uccellare”, col “senso traslato di ‘beffare’, trasportato
il vocabolo dagli inganni che si fanno agli uccelli”
(cfr. <i>DELI — Dizionario Etimologico della Lingua
Italiana</i>, di M. Cortellazzo e P. Zolli, seconda
edizione, a cura di M. e M.A. Cortellazzo, Bologna,
1999). Questa interpretazione è anche quella di
Benedetto Croce, che osserva: “ogni cosa v’è espressa
in modo concreto e con immagini corpulente”. Il
Buti, invece, è incerto sul significato dei due versi
(“qui si dubita quello che l’autore intendesse”),
anche se a proposito dei <i>becchi</i>, cita poi questo
episodio della vita di Gruccio, miracoloso per l’intervento
di San Nicola: “avea tre figiuole bellissime
e si mosse di notte con una tasca di denari che
fosse sofficiente alla dota”, sì che “maritò la maggiore,
poscia la seconda, e poi l’altra; e condussele
ad onore”. L’Ottimo, infine, spiega i <i>tre becchi</i>
come allegoria dei “tre vizi che comunemente più
occupano l’umana generazione”, e chiarisce che “la
prima volta è per li peccati commessi nel pensiero,
la seconda per li peccati produtti con la lingua, la
terza per li peccati conseguiti con le operazioni”. È
interpretazione suggestiva; anche se il Landino,
cento anni dopo, riesaminandola, invita il lettore
alla cautela: “l’allegoria non è da commendare né da
ricevere per buona, dove il senso letterale non ha
stato”.

<p><a href="#line27"><i>27–28.</i></a> <b>Spesse fiate</b> ecc.:
 intendi: “spesse volte le
spalle, il petto e gran parte del ventre mi fanno
rintronare gli orecchi”. Il Buti, per meglio chiarire il
meccanismo di questo fenomeno fa l’esempio del
“foro della sampogna, che è istrumento musico che
si suona col fiato”, in cui il suono prende forma per
“vento che passa per esso foro, mandatovi soffiando
con bocca o gonfiando lo cuoio”. Il Sapegno, entusiasta
di fronte al “violento impasto di sonorità
verbali” di questi due versi, parla di “un inno di
solenne epopea, dove anche le note malinconiche
suonano grandi”.

<p><a href="#line29"><i>29–31.</i></a> <b>e fanno un gibbo</b> ecc.:
 intendi “e producono (come si può notare sia dal vivo che dalle
rappresentazioni che se ne fanno) una gibbosità
nocchieruta che suole essere oggetto di una forma di
venerazione unica nel suo genere (<i>sola</i>)”. Insomma
Gruccio vuole dire che oltre alla comune superstizione
legata alla figura del gobbo, il suo è un caso di
speciale devozione.

<p><a href="#line29"><i>29.</i></a> <span title="catria"><b>catria</b>:</span>
 il vocabolo si ricollega alla stessa radice
da cui deriva il vernacolare “catrozzolo” (o
“catorzolo”), “termine che letteralmente indica la
prominenza nodosa di un tronco d’albero” e che “in
area livornese, ma con ampi riscontri e riconoscimenti
nei territori pisani e in Lucchesia individua
un’aggregazione materiale, per lo più vile, di forma
subsferica e con superficie accidentata e fitta di
asperità” (cfr. G. Marchetti, <i>Il Borzacchini Universale —
Dizionario ragionato di lingua volgare, anzi
volgarissima, d’uso del popolo alla fine del secondo
millennio, dal parlare toscano e vieppiù labronico
diligentemente mutuata</i>, Firenze, 1996).

<p><a href="#line30"><i>30.</i></a> <b>arte</b>:
 secondo la spiegazione di Sapegno, si
tratta di quella che ha come punto di riferimento la
“catottrica euclidea”. Ma l’interpretazione non convince.

<p><a href="#line31"><i>31.</i></a> <b>che suole</b> ecc.:
 <span title="spiega.">spiega</span> il Serravalle: “prothesis
<a id="p38"><span class="pagenum">p38</span></a>
est et sacramentum” [la protuberanza è anche un
sacramento]. — <b>latria</b>: “nei lessici e repertori
medievali, Dante trovava il termine greco <i>latria</i>, inteso
come ‘specialis ratio servitutis’ [particolare forma
di ossequio]” (Sapegno). A questo punto il Buti ci dà
una suggestiva immagine dell’aspetto del personaggio
con riferimento a immagini sacre e simboliche:
“nei capitelli delle colonne o ne’ piumaggioli
[aggetti] delle travi si scolpiscono alcuna volta
omini colle ginocchia al petto, che paiano sostenere
tutto quel carico, sicché chi li vede n’hae rancura
[angoscia]”.

<p><a href="#line32"><i>32–33.</i></a> <b>che truono accoglie</b> ecc.:
 intendi: “che contiene
una rimbombante quantità di guai che stanno
per rovesciarsi sulla tua Firenze”. — <b>truono</b>: con
riferimento <span title="<i>all’intronare</i>">all’<i>intronare</i></span> del v.&nbsp;27,
 il Sapegno nota
qui “la ripresa impetuosa del discorso”, cui corrisponderebbe
“la ripresa del dramma e il suo compimento”.
— <b>guai</b>: “sventure” o “lamenti”. Seguendo
la chiosa del Benvenuto (che spiegava: “in signum
irae et doloris” [in segno di rabbia e dolore]), il
Landino propendeva per la seconda ipotesi, definendo
la parola “voce significativa di dolore”. Tuttavia,
come osserva il Sapegno, “la prima interpretazione
sembra più probabile, e poeticamente suona
più efficace” poiché “scopre il cruccio segreto” di
Dante. Già il Porena, d’altronde, aveva osservato
che “ciò corrisponde al pensiero di Dante, che
vedeva nella politica” di Gruccio “e nella sua complicità
coi papi degeneri uno dei guai fondamentali
dei suoi tempi” (cfr. <i>La Divina Commedia</i> commentata
da Manfredi Porena, Bologna, 1946–48).

<p><a href="#line33"><i>33.</i></a> <b>e non molto</b> ecc.:
 “quod est magis periculosum”
[circostanza che è la più pericolosa] osservava già il
Serravalle. E, in effetti, come nota acutamente il Del
Lungo, in queste parole, che suggellano la prima
parte del suo discorso, Gruccio “inchiude idea di
necessità, certezza, minaccia ecc. che una cosa sia
per farsi, checché altro possa parerne, o pensarsi o
contrastare”.

<p><a href="#line34"><i>34.</i></a> <b>conobbi</b>:
 nel senso di “rendersi conto” (Siebzehner-Vivanti)
esattamente della natura del personaggio,
con l’atteggiamento di coloro che “tuttavia
suspicano non sia così come lor pare, insino a tanto
che del tutto discoperti e conosciuti sono” (Cfr.
Boccaccio, <i>Esposizioni sopra la Comedia di Dante</i>,
1373). Atteggiamento tanto più importante “imperò
che”, come osserva il Buti, “non riconoscere la
creatura non poteva essere senza suo pericolo e
dannazione”. L’espressione “dice adunque l’operazione
propria dell’intelletto, cioè che a la cognizione
de’ vizi, che si commettono sotto fraude, si
va col cercare di conoscere il male per poterlo fuggire”
(Gelli), “perché prima è necessaria la dottrina
e la prudenzia a conoscere i peccati” (Landino).
Sintetizza il Tommaseo: “Il poeta, con la finezza
ch’è propria dell’ingegno e degli animi dirittamente
severi, conosce”. — <b>pregai</b>: col significato di
“richiedere, domandare, con per oggetto la cosa
richiesta” (Siebzehner-Vivanti). La scelta di questo
verbo è interpretata dal Buti come “segno di cruccio
e d’indegnazione, insieme col grido”. Anche il
Torraca vi nota un “affollarsi di sentimenti diversi”
che, subito dopo, hanno l’effetto di dare “all’apostrofe,
all’invito, alla preghiera, singolare efficacia”
(cfr. <i>La Divina Commedia</i> nuovamente commentata
da Francesco Torraca, Milano, 1915).

<p><a href="#line35"><i>35.</i></a> <b>Perché</b> ecc.:
 sia il Sapegno che il Reggio (cfr.
<i>La Divina Commedia</i> a cura di U. Bosco e G. Reggio,
Firenze, 1979) notano con la stessa espressione (“la
martellante anafora”) “l’efficace costruzione retorica
di questi drammaticissimi versi” (Reggio) che
“trasforma il <span title="discoso">discorso</span> in una
 sorta di incalzante
sillogismo per cui, poste determinate premesse logiche,
debba quasi di necessità scaturirne una
prevedibile conclusione” (Sapegno). — <b>allette</b>: alberghi.

<p><a href="#line36"><i>36.</i></a> <b>ardire a franchezza</b>:
 “imperoché il vero si dice
con ardire” (Buti) e “con franco e invitto animo”
(Vellutello).

<p><a href="#line37"><i>37.</i></a> <b>nel suon delle parole</b> ecc.:
 osserva il Boccaccio
che Gruccio “suonava sempre in mala parte, quasi
come una maladizione mandata da Dio alla città
nostra”.

<p><a href="#line38"><i>38.</i></a> <b>così</b>:
 il referente di questo avverbio non appare
immediatamente chiaro, ma lo si ricava facilmente
dal contesto (vedi, per es. i <i>guai</i> del v.&nbsp;32). Il
riferimento è generico, ma ciò è dovuto al fatto che
i danni gravi e diffusi derivanti dalle azioni di
Gruccio erano talmente noti ai lettori di allora che
Dante non sente alcun bisogno di specificarne
analiticamente la natura. A un lettore moderno
potranno invece essere utili i giudizi del Benvenuto,
che definisce Gruccio “armarium omnis malitiae”,
[ricettacolo di ogni malizia], dell’Anonimo Fiorentino
che di lui e dei suoi compari parla come di
persone che “sono cagione d’ogni male della terra”,
e del Boccaccio che rincara la dose attribuendo al
<a id="p39"><span class="pagenum">p39</span></a>
personaggio la responsibilità delle “quistioni, i
piati, le guerre e molte male venture” di Firenze.
Giudizi successivamente ripresi dal Landino che lo
pone tra i “cattivi cittadini che iniquamente amministravano”,
a — più di recente — dal Barbi che,
allargando il discorso, lo ritiene “causa di tanti mali
alle città”. — <b>verso noi</b>: contro l’umanità intera,
oppure contro Firenze, o anche, più in particolare,
contro Dante e Virgilio se, <span title="come.">come</span> ipotizza
sottilmente il Rossi (cfr. <i>Saggi e <span title="discorsi.">discorsi</span> su Dante</i>,
Firenze, 1923, citati dal Sapegno) con questa precisazione
il poeta vuole qui accennare al fatto che
Gruccio “continuerebbe anche nell’inferno ad esercitare
la sua arte di mettimale”.

<p><a href="#line39"><i>39–44.</i></a> <b>Ma il Vaticano</b> ecc.:
 intendi: “ma il Vaticano
e gli eletti del popolo che avevano l’aspetto e il
comportamento delle donne, falsavano con la loro
apparenza seduttiva il secolare percorso di malefatte
che prima aveva turbato gli animi, tanto che il Cielo
ora sorride contento perché fu proprio lui a consigliare
l’inganno”.

<p><a href="#line39"><i>39.</i></a> <b>parti elette</b>:
 i rappresentanti eletti del Comune.
Dice Giovanni Villani (<i>Nuova Cron.</i> VIII, 13) che
tali parti, “sotto coverta di falsa ipocresia, furono in
concordia più al guadagno loro proprio che al bene
comune”. A proposito della loro rappresentatività
l’Ottimo sente la necessità di indicare che “vera
elezione è quella che procede dalla raziocinazione”;
mentre, più fatalisticamente, il Benvenuto conclude
che “Deus scit numerum electorum” [sa Iddio qual
sia il numero degli eletti].

<p><a href="#line40"><i>40.</i></a> <b>che membra</b> ecc.:
 il significato del verso “è qui
molto ambiguo” (Tommaseo). Di “ambiguità, o
meglio, ambivalenza” del verso parla anche il Sapegno,
il quale aggiunge che “c’è stato chi ha parlato
qui addirittura di una sorta di compiacimento e
quasi di fascino morboso”. Tuttavia, come dice il
Momigliano, il verso “si armonizza bene con l’aria
di segretezza e di ipocrisia che spira da tutta la
rappresentazione di questa bolgia”. In effetti, spiega
il Chimenz (cfr. <i>La Divina Commedia</i> a cura di
Siro A. <span title="Chimenz,,">Chimenz,</span> Torino 1962),
 “l’antiteticità è nel
fatto stesso”. Si vuol dire insomma che, se dal punto
di vista di Gruccio l’espressione non può che inserirsi
nella linea della tradizione occitanica, siciliana
e stilnovistica, ad indicare, come dice il Del Lungo, “i
bei costumi, le arti gentili, la cortesia” del <i>Vaticano
e l’altre parti elette</i>; dal punto di vista del poeta, che
giudica quel luogo e quelle parti il “tristo sodalizio
dei papi simoniaci” (Rossi) e dei loro compari, essa
non può che ricollegarsi al filone basso, comico
realistico; quello, per intendersi, a cui appartengono
i famosi versi della rappresentazione di Taide in <i>Inf.</i>
130–133 (<i>di quella sozza e scapigliata fante / che là
si graffia con l’unghie merdose, / e or s’accoscia e
ora è in piedi stante. / Taide è la puttana che rispuose...</i>),
fortemente vitale nei sec. XIII e XIV. Se ne
forniscono alcuni esempi. Dal <i>Novellino</i>: “Donne io
vi priego per amore che, quale di voi è la più putta,
<i>quella</i> mi dea in prima” (<i>nov.</i> 42); “Fu uomo c’avea
sì grande naturale, che non trovava neuna che fosse
sì grande ad assai. Or avenne c’un giorno si trovò
con una putta che non era molto giovane e, avvegna
che molto fosse orrevole e ricca, molti n’avea veduti
e provati” (<i>nov.</i> 86). Dal <i>Fiore</i> (falsamente
attribuito a Dante stesso): “E giva per le mura tutto ’ntorno
/ dicendo: ‘Tal è putta e tal si farda, / e la cotal à
troppo caldo il forno, / e l’altra follemente altru’
riguarda”. (<i>son.</i> 32). Dagli <i>Assempri</i> di F. Degli
Agamari: “Sozza, troia, putta, che fanno que’ frati in
camera?” (<i>as.</i> 25). Dai <i>Motti e facezie del Piovano
Arlotto</i>: “Amore di puttane, / carezze di cane, /
amicizie di preti, inviti d’osti / non può far che non
costi”. Si consideri, infine, questa descrizione
femminile tratta dalla <i>Tabula exemplorum</i>: “puella que
a parte anteriori erat mirabiliter pulchra; a parte
posteriori plena erat verminibus, corruptione, putritudine
et foetore” [una fanciulla con un davanti
bellissimo e un didietro pieno di vermi, putrefazione,
putridume e puzzo]. Non è improbabile che
molti aspetti di queste rappresentazioni abbiano
come modello primo e comune l’<i>Apocalisse</i> con
l’immagine “meretricis magnae, quae sedet super
aquas multas. Cum qua fornicati sunt reges terrae, et
inebriati sunt qui inhabitant terram de vino prostitutionis
eius” [della puttanona, che siede sulle acque,
con la quale copularono i grandi del mondo, e del
vino del cui mestiere si è imbriacata l’umanità
intera].

<p><a href="#line41"><i>41.</i></a> <b>lagrimar</b>:
 per Dante “quivi era sì grande il
peso, che parea dire piangendo: Io non ho più
podere di portare questo peso” (Ottimo). La
reazione del poeta dipende dal fatto che le parole di
Gruccio, come osserva il Tommaseo, “fanno un
viluppo tra sé, e avviluppano il sentimento e il
pensiero, e quindi la parola di Dante”. Sulla carica
espressiva del verbo il Contini ha parlato di “un
singhiozzo fissato fonosimbolicamente” (“che
forse è dir troppo” [Sapegno]).

<p><a href="#line42"><i>42.</i></a> <b>falsava</b>:
 grammaticalmente concorda col sing.
<i>Vaticano</i>, ma, a senso, va riferito anche alle <i>parti
elette</i>. — <b>nel parere</b>: con l’apparenza, con le sue
manifestazioni esteriori. Chiarisce il Benvenuto che
questi politici, “licet in apparatu et ornatu exteriori
sint splendidi” [sebbene appaiano magnifici per
sfarzo ed eleganza esibita], sono tuttavia veramente
<a id="p40"><span class="pagenum">p40</span></a>
“alieni ab omnibus aliis hominibus in moribus,
praecipue in cupiditate querendi et parcitate
servandi” [degli alieni rispetto alla gente comune
per l’avidità e l’avarizia che caratterizza la loro
condotta]. — <b>il lungo tratto</b>: il “lungo tratto di secoli,
molti secoli” (Siebzehner-Vivanti).

<p><a href="#line43"><i>43.</i></a> <b>che pria turbava</b>:
 osserva il Buti che il mondo
“lungo tempo hae udito dire” di questa perversità,
ma adesso essa “falsa pare all’uomo, tale quale elli
se la rapresenta”. — <b>’l ciel ne ride</b>: spiega ancora il
Buti: “sorridendo della simplicità e grossezza del
falso pensiero”; e il Benvenuto precisa: “riserat
condolens humano generi” [aveva riso compatendo
l’umano genere]. Di fronte all’evidente e quasi
blasfema gravità dell’osservazione, alcuni commentatori
successivi hanno cercato di mettere le
mani avanti addolcendone la crudezza. Così, per
esempio, il Sapegno, secondo il quale “la commiserazione
non si confonde con un chiuso e arido
disprezzo” degli uomini; oppure l’abate Antonio
Cesari, purista e cattolico, il quale sostiene addirittura
che si tratta del “sorridere che fa il Creatore
all’anima da sé creata, e il sorridere è mostra ed
effetto dell’amore gratuito” (Cfr. <i>Bellezze della
Divina Commedia di D. Alighieri. Dialoghi d’Antonio
Cesari</i>, Verona, 1824–26); ma, dato il contesto,
l’entusiastica interpretazione appare francamente
forzata. Sul piano estetico è degna di nota ancora
un’osservazione del Sapegno, secondo cui, rispetto
al precedente <i>lagrimar</i>, l’espressione “illumina,
con sapiente contrasto, proprio la qualità estremamente
grave e difficile dell’assunto” (Sapegno).

<p><a href="#line44"><i>44.</i></a> <b>perché diede</b> ecc.:
 si tratta del “termine fermo,
in che si deliberò e consigliò la Somma Sapienza <i>ab
aeterno</i>” (Buti). Sempre nel tentativo di attenuare
l’impatto della gravissima affermazione, l’Anonimo
Fiorentino osserva che questo comportamento
di Dio deriva da “sì pronta misericordia e da sì
eccellente consiglio, che discernere non si può la
sua radice né la sua vena”; mente il Landino spiega
che, nonostante le apparenze, il suo significato
certamente provvidenziale “non ci può esser nascosto
né coperto da altro velo che da colpa e peccato,
perché solo el peccato è quello che nasconde all’uomo
i doni dello Spirito Santo”.

<p><a href="#line45"><i>45–49.</i></a> <b>Così fec’io</b> ecc.:
 intendi: “così anch’io mi
comportai come Lui, dopo che mi ebbe chiarito che,
laddove l’astuzia riesce, laggiù sulla terra, a rendere
futuro ciò che è attuale (fa cioè in modo che i fatti del
momento siano giudicati fin da ora come lo saranno
in futuro, cioè edulcorati e mistificati), chiunque sia
dotato di un po’ di finezza e sappia tenersi in
equilibrio senza mai sbilanciarsi, si guarda bene dal
pentirsi (cioè dal riconoscere le proprie colpe e i
propri torti)”.

<p><a href="#line46"><i>46.</i></a> <b>l’argomento</b>:
 la parola “come spessissimo in
Dante, ha valore di <i>strumento</i>, argomentazione,
ragione a sostegno” (Siebzehner-Vivanti). “<i>Argomento</i>
è induttivo di prova”, chiarisce l’Ottimo. —
<b>mente</b>: ”l’intelligenza quasi personificata”
(Siebzehner-Vivanti). Il Sapegno osserva che si tratta di
“mente non di mistico ma di logico”.

<p><a href="#line47"><i>47.</i></a> <b>fa crastino</b> ecc.:
 riecheggia nelle parole di
Gruccio una frase di Severino Boezio: “idque
omnium videbitur iniquissimum, quod nunc
aequissimum iudicatur, vel puniri improbos vel
remunerari probos” [e ciò che oggi vien giudicato
giustissimo, come per esempio punire i disonesti e
premiare gli onesti, apparirà domani come la cosa
più ingista di tutte]. — <b>crastino</b>: “(dal latino <i>cras</i> =
domani) che avviene domani” (Siebzehner-Vivanti).

<p><a href="#line48"><i>48.</i></a> <b>non si pente</b> ecc.:
 quella di Gruccio è dunque la
figura dell’impenitente, di colui che “non è disposto
a pentirsi. Incorreggibile” (cfr. Zingarelli, <i>Voc. Della
Ling. Ital.</i>, cit.), ovvero di “chi persiste nello stato di
peccato per formale rifiuto della volontà a farne
ammenda” (cfr. G. Devoto–G. C. Oli, <i>Dizionario
della lingua Italiana</i>, Firenze, 1971), e il luogo
infernale di questo incontro con Gruccio sarebbe
dunque la bolgia degli impenitenti. — <b>chi guarda
sottilmente</b>: ma, purtroppo, ugualmente “può essere
che l’uomo s’inganni nel discernere qual sia
maggior male e quale minore”, osserva filosificamente
il Buti.

<p><a href="#line49"><i>49.</i></a> <b>sempre riman</b> ecc.:
 “credo quod poeta sub ista
fictione peregrina velit figurare propriam naturam
istorum vilium, qui in frigore stant ad solem et in
sole stant ad umbram; nam isti tales omni in loco,
omni tempore, vitant laborem, fugiunt calorem et
frigus, et ideo velut umbra vanescunt [credo che il
poeta, con questa immagine così singolare, voglia
rappresentare la natura profonda di quei miserabili
che quando è freddo stanno al sole, e quando c’è
troppo sole stanno all’ombra; poiché questi tali in
ogni situazione, in ogni circostanza schivano i disagi,
evitano il caldo e il freddo, e vagolano ovunque
impalpabili come fantasmi] (Benvenuto). E il Buti
aggiunge che Gruccio era come “uno uccello che
teme molto lo freddo e mal tempo, e quando è mal
tempo sta appiattato, e come ritorna lo bono tempo
esce fora e par che faccia beffe di tutti li altri”.

<p><a href="#line50"><i>50–55.</i></a> <b>Ma se presso al mattin</b> ecc.:
intendi: “se ciò di cui ragiono è vero, come sono veri i sogni che
si fanno all’alba, i beati, i cui peccati sono stati
accuratamente tenuti nascosti (<i>beati, quorum tecta
sunt peccata</i>), mettendosi in fila, con opportuno
<a id="p41"><span class="pagenum">p41</span></a>
aggiramente del Creatore per tutto l’arco superno
del cielo, aspettano il loro turno di essere esauditi
davanti all’ufficio paradisiaco dei perdoni, sollecitando
l’addetto con lo stesso verso che fanno i
cicognini quando battono i becchi per chiedere il
cibo ai genitori”. Questo parrebbe il significato più
probabile di questo bell’esempio di <i>trobar clus</i>,
anche in riferimento a <i>Par.</i> XIX, 91–93 (<i>Quale
sovresso il nido si rigira / poi c’ha pasciuti la
cicogna i figli, / e come quel ch’è pasto la rimira</i>) a
proposito del rapporto dei beati con l’Aquila imperiale.
Ma, avverte il Sapegno, “già i più antichi
commentatori sono discordi fra di loro sull’esatta
interpretazione del passo dantesco”.

<p><a href="#line52"><i>52.</i></a> <b>perdone</b>:
 “i luoghi dove si lucrano indulgenze” (Sapegno).

<p><a href="#line54"><i>54.</i></a> <b>mettendo i denti</b> ecc.:
 “et hic nota quomodo
comparatio est propria” [e qui nota quando sia
propriato il paragone] (Benvenuto). Secondo il
Sapegno il verso “materializza la situazione e la
rende grottesca”.

<p><a href="#line55"><i>55.</i></a> <b>grande aggirata</b>:
 “note come questa definizione
palpiti tutta di quell’estasi vertiginosa che
sommove di quando in quando liricamente le parole
di Dante” (Momigliano). Molto più prosasticamente,
invece, il Landino: “come gira un paleo [una trottola],
quando i fanciulli lo percuotono con la ferza”.
Sul significato dell’immagine, si veda Gelli, per il
quale, secondo Gruccio, questo sarebbe “il modo
che debbe tenere l’uomo perché la fraude (la qual
inganna sempre) non offenda”.

<p><a href="#line56"><i>56–61.</i></a> <b>Né per esser battuta</b> ecc.:
 intendi: “e la mia
mente contenta di sé, benché per ora sia punita qui
nell’inferno (<i>per esser battuta</i>), cantando come una
donna innamorata dal cuore sempre ardente d’amore,
non si pente delle sue malefatte. La gente non ha
alcuna possibilità di difendersi, quando decido di
rovinare persino i miei stessi compari!”. Osserva il
Sapegno: “La complessità del discorso è tutt’altro
che arbitraria; essa rispecchia la complessità della
materia in un’ambiguità di disposizioni mentali e
sentimentali, e quindi in una complessa raggirata di
formula espressive, che è anzitutto sforzo di
comprendere, di scoprire [da parte di Dante] le ragioni
determinanti di un’aberrazione”.

<p><a href="#line57"><i>57–58.</i></a> <b>cantando come</b> ecc.:
 “immagine, felicissima
in sé nel rendere con chiarezza una complicata
formula mentale. La frase artificiosa che [Gruccio]
adopera culmina in un periodo, in cui non soltanto
non è esclusa, ma anzi precipita e si fa più che mai
evidente quell’ambiguità e tensione dello sforzo
intellettualistico e delle strutture formali” (Sapegno).

<p><a href="#line59"><i>59.</i></a> <b>di sé fa letizia</b>:
 c’è, nella mente di Gruccio, la
“misura della letizia col merito” che fa “la beatitudine
e felicità sua” (Buti).

<p><a href="#line60"><i>60–61.</i></a> <b>nessun riparo</b> ecc.:
 si tratta, nel caso di
Gruccio, di una “potenza datali naturalmente” da
Dio, “per sì fatto modo che senno umano non può
resistere né riparsi” (Buti). — <b>procuro a’ mia</b>: a
coloro che “habent eandem originem” [son della
mia stessa genìa] (Benvenuto). Gruccio non era
comunque il solo a comportarsi così. Viene in
mente, per es., un passo, del Compagni, dove si dice
di un certo “Pecora, uomo di poca verità, seguitatore
di male, lusinghiere”, che non solo “corrompea li
popolani minuti”, ma era anche “di tanta malizia
che mostrava a’ signori che erano eletti, era per sua
operazione. A molti promettava uficî, e con queste
promesse gl’ingannava” (Cfr. <i>Cronica della cose
occorrenti ne’ tempi suoi</i>, I, 18)<span title="">.</span>
 — <b>trestizia</b>: “ille qui
perdit remanet tristis et dolens” [se qualcuno vien
fregato, riman triste e addolorato] (Serravalle).

<p><a href="#line62"><i>62.</i></a> <b>mi pinser</b>:
 <i>mi spinsero</i> (a parlare) sembrerebbe
il significato più evidente; ma poiché, come dice il
Sapegno, “tale interpretazione è respinta risolutamente
da Benvenuto”, si dovrà invece intendere <i>mi
dipinsero</i> e immaginare il poeta paonazzo di stizza
e di rabbia. “Questo colore di fuoco hae a denotare
l’ardore”, chiosa infatti l’Anonimo Fiorentino; e il
Buti, come al solito più analiticamente: “imperò che
il sangue quando riarde diventa nero e induce sì fatto
colore nella pelle di fuore”. È su questa base che il
<a id="p42"><span class="pagenum">p42</span></a>
Momigliano può parlare di “mimica osservata con
un umore caratteristico”.

<p><a href="#line62"><i>62–63.</i></a> <b>li argomenti gravi di fede</b>:
 “avendo a trattare
cose difficilissime e divine” (Landino).

<p><a href="#line63"><i>63.</i></a> <b>eretica nequizia</b>:
 quella che, “siccome appare
nelle sette degli eretici” (Buti) “si dimostra nello
iniquo e malvagio volere ed appetito reo” (Lana).
E in questo accenno all’eccesso smodato di cibo
c’è un evidente riferimento al <i>De proprietatibus
rerum</i> di Bartolomeo Anglico che, riferendosi agli
eretici, parla di “malitia anhelitus” [fiato puzzolente]
accompagnato da “dolor capitis, sitis et similia”
[mal di testa, arsura e simili] come loro specifiche
caratteristiche.

<p><a href="#line64"><i>64.</i></a> <b>soffiata</b> ecc.:
 “verso fitto di tenebre e pieno di
sottintesi” (De Sanctis), data la voluta ambiguità di
quel <i>venti</i> a seconda che lo si pronunci con la e
aperta oppure chiusa. Nel primo caso (<i>vènti</i>) si
dovrà pensare a ciò che osservava Fra Giordano da
Pisa (1260–1311), quando affermava che “dal vento
corrotto dicono i medici che ne nascono le più
pericolose malizie”, e, dunque, interpretare <i>schiavi</i>
come riferito ai “provenienti dalla Schiavonia”
(Siebzehner-Vivanti), cioè agli Slavi dei paesi dell’Europa
orientale. Sembrerebbe l’interpretazione
più ovvia, ma un lettore moderno non può non
avvertirne l’indisponente anacronismo. Circostanza
che non si verifica se invece si legge <i>vénti</i>: un
numero riferito ai collaboratori di Gruccio, quella
ventina di persone “del suo stretto consiglio” per le
cui mani “quasi tutto lo regno si governava”, come
dice il Buti; il quale aggiunge che furono in “servitù
del demonio e del peccato” (<i>schiavi</i>).

<p><a href="#line65"><i>65.</i></a> <b>c’ha disviate</b> ecc.:
 “Pulchra comparatio: quia
sicut evenit agno lascivo, qui indiget cibo, tamen
dimictit lac matris, saltans hic inde, et cadens in
faucibus lupi; sic evenit Christianis qui recedunt ab
Ecclesia matre sua, et vadunt huc illuc vagando, et
sic incidunt in manibus diaboli” [bel paragone:
perché, come capita all’agnello baldanzoso che, pur
avendo fame, abbandona il latte materno e, ruzzando
qua e là, va a finire dritto filato fra le fauci del lupo;
così capita anche ai cristiani i quali, allontanatisi
dalla madre Chiesa, dopo aver gironzolato qua e là,
all’ultimo si ritrovano proprio tra le grinfie del
diavolo] (Serravalle).

<p><a href="#line66"><i>66.</i></a> <b>i buoni</b>:
 “vilis et imbecillis multitudo innumerabilis”
[la moltitudine immensa dei poveri imbecilli]
(Benvenuto). — <b>i pravi</b>: “illi qui sunt vitiosi,
prodigaliter expendunt ultra vires facultatis vel lucri;
ideo faciunt turpia lucra, aliquando cum ludis,
aliquando cum furtis, aliquando cum lenociniis,
exponentes filias, sorores et uxores libidini, ut
satisfaciant gulae et voluptatibus suis [i viziosi, che
scialacquano il denaro oltre le loro possibilità di
guadagno; e così fanno turpi profitti, ora col gioco
d’azzardo, ora coi latrocini, ora con lo sfruttamento
della prostituzione, offrendo le figlie, le sorelle
e le mogli all’altrui libidine, per soddisfare l’appetito
e il piacere proprio] (Benvenuto). O, per
dirla col Buti, i “simoniaci, avari, rattori [ladri],
lussuriosi, cherici tristi”, che non curano “se non
d’avere danari”. Osserva opportunamente il Salinai
che qui Dante “si rende conto della forza di
corruzione e di rapido travolgimento dei grandi
valori civili ed umani che poteva avere una società
fondata sul denaro” (cfr. <i>Divina Commedia</i>, a cura
di Carlo Salinari, Sergio Romagnoli e Antonio
Lanza, Roma, 1980).

<p><a href="#line67"><i>67–70.</i></a> <b>Con noi per poco</b> ecc.:
 intendi: “trattieniti
poco qui con noi e torna là coi tuoi compagni di
pena! Proprio là dove (o non sei tu stesso a dire che
l’interesse legato al denaro (<i>l’usura</i>) tormenta
l’anima?) i nuovi arricchiti si puniscono vergognosamente
l’un l’altro!”. È un evidente accenno alla
pena cui sono sottoposti i dannati di questa bolgia.

<p><a href="#line67"><i>67.</i></a> <b>compagni</b>:
 è il secondo accenno nel canto alla
presenza nello sfondo di altre anime, dopo i vv. 4–5.
“Cum multis aliis complicibus” [insieme a tutti gli
altri pari tuoi], spiega il Benvenuto.

<p><a href="#line68"><i>68.</i></a> <b>(di’ ch’usura offende?)</b>:
 è difficile cogliere
con chiarezza quali siano i fatti specifici adombrati
in questo inciso. Probabilmente il poeta rinfaccia a
Gruccio un qualche suo tentativo terreno di tener
lontani a parole i nuovi concorrenti nella corsa
all’arricchimento che caratterizzò i fiorentini negli
anni a cavallo dei secoli XIII–XIV (“ora sono putti,
imperò che ogni cosa fanno per denari”, dice il
Buti), agitando di fronte a loro lo spauracchio della
dannazione. A proposito di questa parentesi il
Sapegno ha parlato di “stranezza dello stile,
volutamente aspro, elaboratissimo, irto di artifici
retorici”. — <b>offende</b>: “imperciò che” fa perdere
“la vita spirituale” (Buti).

<p><a href="#line69"><i>69.</i></a> <b>la gente nova e i subiti guadagni</b>:
 è un endiade
che giustifica la 3ª pers. sing. dei due verbi che
seguono. — <b>subiti</b>: improvvisi, venuti su dall’oggi al
domani.

<p><a href="#line70"><i>70.</i></a> <b>qual va dinanzi, e qual di retro</b> ecc.:
secondo il Buti il verso descrive “l’officio che ciascuno debbe
<a id="p43"><span class="pagenum">p43</span></a>
esercitare, e l’avvicendamento che debbe fare l’uno
all’altro” nell’inferno. “Nota la concretezza
dell’espressione”, osserva il Momigliano. Va tuttavia
notato che, rispetto ad altri momenti di particolare
trivialità dantesca (valga per tutti il famoso <i>ed elli
avea del cul fatto trombetta</i> che chiude <i>Inf.</i> XXI), in
questo caso il poeta si esprime “con parole velate,
nel tono triste di chi rifugge dall’affissare lo sguardo
su una realtà dolorosa” (cfr. <i>La Divina Commedia</i>,
col commento di G. A. Scartazzini rifatto da Giuseppe
Vandelli, Milano, 1929).

<p><a href="#line71"><i>71–75.</i></a> <b>che quello imperator</b> <span title="ecc">ecc.</span>:
 intendi: “poiché
Dio, dopo che morì in croce, ripaga i peccatori
(<i>cotal moneta rende</i>) con una giustizia così estesa e
potente, che basta un gesto delle mani a indicare...”

<p><a href="#line71"><i>71.</i></a> <b>imperator</b>:
 Dio (nella persona di Cristo — vedi
il successivo <i>poi che morì</i>) il quale “stat in medio
coeli tamquam rex in medio regni qui totum regit,
omnibus imperat” [sta in mezzo al cielo, come un re
in mezzo al suo regno, che tutto controlla, su tutti
impera] (Benvenuto)<span title="">.</span> — <b>là sù</b>: “suso in cielo”
(Anonimo Fiorentino). Precisa il Benvenuto: “idest
coelum Empyreum, quod est factum ex luce et
amore [“cioè lo cielo Empireo, che non è fatto altro
che da materia luminosa e amore” (Porena)].

<p><a href="#line73"><i>73.</i></a> <b>virtute</b>:
 si tratta di una “virtù causativa”
(Landino) che promana “de plenitudine potestatis”
[dal completo dispiegamento della potenza di Dio]
(Benvenuto). — <b>l’aura impregna</b>: “imperò che ogni
cosa riempie” (Buti), stante il fatto che “Deus primam
suam virtutem absque medio disponit et signat
[Iddio dispiega e manifesta il suo connaturato potere
senza ostacoli] (Benvenuto).

<p><a href="#line74"><i>74.</i></a> <b>de la vendetta ghiotto</b>:
 puntualizza subito il
Sapegno, mettendo di nuovo le mani avanti: “vendetta
e ira, riferiti a Dio, stanno naturalmente nel
senso di giustizia”, e <i>ghiotto</i> indica “la logica
semplice e rettilinea della giustizia divina”. Egli riprende,
in questo modo, l’interpretazione del Momigliano
secondo cui “chi colpisce è il ministro della giustizia,
il vindice della rettitudine”. Già il Buti, comunque
aveva spiegato che <i>ghiotto</i> esprime il “santo
desiderio” di Dio che “non è vendetta, ma giustizia”.
Decisamente più spregiudicato, invece, il
Landino che, senza tanti problemi, spiega <i>ghiotto</i>,
anche se referito a Dio, come “la <i>gola</i>, idest la
cupidità”. D’altra parte aveva già notato l’Ottimo:
“tutto dì, chi guata con la mente sana, si vede di
queste vendette e giustizie divine”.

<p><a href="#line75"><i>75.</i></a> <b>coi dossi delle man</b> ecc.:
 “accennando e mostrando
la via” della perdizione e dell’eterno castigo
(Anonimo Fiorentino). Dunque l’intenzione di Dante
(inteso come personaggio) è quella di concludere la
sua invettiva col “segno di vittoria di Cristo”
(Boccaccio) che caccia e condanna i peccatori;
“segno di cruccio e d’indegnazione” della divinità,
come chiosa il Buti, “la quale ha possanza di cacciare
gli spiriti immondi” (Landino). Ma l’improvvisa
interruzione di Gruccio cambia dialetticamente il
senso della frase.

<p><a href="#line76"><i>76–77.</i></a> <b>che corre al ben</b> ecc.:
 intendi: “che persegue
il bene attraverso mezzi corrotti, a causa dei
quali l’umanità si accapiglia”. Insomma, secondo la
spregiudicata interpretazione di Gruccio, Cristo col
suo segnale indica che, per realizzare il suo disegno
provvidenziale, sono necessari e giustificati mezzi
i quali, presi in se stessi, sono corrotti e pervertitori
dell’ordine armonioso delle cose. “E così [Gruccio]
contemperava lo male col bene”, argomentando che
“ogni cosa torna secondo che la sua [di Dio]
providenza dispone e ordina, e ogni cosa torna in
bene, imperò che Iddio non vuole né può volere
altro che il bene” (Buti): “lodiamo — pertanto —
Iddio, e confessiamo ogni bene venirne dalla maestà
sua” (Daniello). — <b>ben</b>: “Summum Bonum” [il Bene
Ultimo] (Benvenuto). — <b>ordine</b>: “scilicet ordo
naturalis” [cioè l’ordine naturale] (Benvenuto).

<p><a href="#line77"><i>77.</i></a> <b>perché l’umana gente</b> ecc.:
 “ne vuole l’autore
inqueste parole dimostrare le quistioni, i piati, le
guerre e molte altre male venture, le quali tutto il dì
gli uomini hanno insieme per li crediti, per l’eredità,
per le occupazioni e per i mal regolati desideri”
(Boccaccio). — <b>si rabbuffa</b>: “il significato di questo
vocabolo par ch’importi sempre alcuna cosa intervenuta
per riotta o per quistione, sì come è l’essersi
l’uno uomo accapigliato con l’altro, per la qual
capiglia, i capelli sono rabbuffati, cioè disordinati”
(Boccaccio). Si tratta, dunque, dal punto di vista
retorico, di un anticipato segnale che prepara la
<i>cuticagna</i> del v.&nbsp;104.

<p><a href="#line78"><i>78–82.</i></a> <b>non altrimenti</b> ecc.:
 intendi: “allo stesso
modo in cui l’anitra si tuffa improvvisamente
sott’acqua quando si avvicina il falcone, riemergendo
sull’altra sponda del ruscello, per esser sicura
che il nemico non sia affogato, onde poter
lottare con lui; così mi comportai io dopo l’interruzione
che mi aveva impedito di parlare”. “Comparatio
est <span title="pro-pria">propria</span> ex omni
 parte sui” [la similitudine
è appropriata in ogni sua parte] (Benvenuto)
e, con “singolare efficacia” (Torraca) “rappresenta
<a id="p44"><span class="pagenum">p44</span></a>
la battaglia singolare” (Landino) di un’anatra
ardimentosa, per la quale “nullo modo erat pugnandum”
[non c’era altro modo di battersi] se non
quello di attirare il predatore “insino al mezzo
dell’acqua” (Buti), su un terreno, cioè, a lei favorevole.
Pertanto, “probiter pugnans, remansit in
campo dicti fluminis” [essa restò lealmente, a piè
fermo, in mezzo al fiume, affrontando la lotta in
campo aperto] (Benvenuto).

<p><a href="#line81"><i>81.</i></a> <b>che quei campasse</b>:
 l’anitra teme “alcuno fallo
o difetto” (Ottimo) nel volo del falcone che cadendo
morirebbe subito nell’acqua con la stessa facilità
con cui “moritur piscis extra aquam” [muore un
pesce fuori dall’acqua] (Benvenuto). Ciò impedirebbe
all’anitra la gloria dello scontro, essendo
evidente che (è sempre il Benvenuto che parla)
“dignitas temporalis vanescit per mortem” [la
dignità di questo mondo è resa vana dalla morte].

<p><a href="#line82"><i>82.</i></a> <b>tal mi fec’io</b> ecc.:
 il confronto con l’anatra
ardita ben definisce la “magnanima e chiusa fierezza”
di Dante (Sapegno) di fronte alla screanzata
interruzione di Gruccio che gli ha troncato la parola
in bocca. Circostanza tanto più incresciosa per Dante
in quanto, come ci informa il Benvenuto, il poeta
era stato tra quegli “iuvenes florentinos” [giovani di
Firenze] che il maestro Brunetto Latini “fecit magnos
eloquentes” [aveva reso gran chiacchieroni].

<p><a href="#line83"><i>83.</i></a> <b>E sé continuando</b> ecc.:
 in questa maniera, che
non concede alcuno spazio a Dante, Gruccio
“manifestabat appetitum loquendi” [manifestava una
voglia incontenibile di parlare] (Benvenuto), ribadita
dal <i>lascia parlare a me</i> del successivo v.&nbsp;85.

<p><a id="note84"></a><a href="#line84"><i>84.</i></a>
 <b>Ma perché paia ben</b> ecc.: intendi: “ma perché
sia chiaro una volta per tutte ciò che a prima vista
non appare tale...”. A proposito di tutto il discorso di
Gruccio (di cui — come dice il Sapegno — “il Baldelli
ha giustamente sottolineato l’effetto di ‘accumulo
drammatico’&hairsp;”) sono interessanti le considerazioni
di B.&nbsp;Terracini (cfr. AA. VV., <i>Letture dantesche</i> in
“Lettere Italiane”, VI, 1954): “questo spirito così
guardingo e ragionatore si dimostra ciecamente ignaro
dell’errore che lo insidia al fondo della sua stessa
argomentazione. Più parla sicuro, più poeta e lettore
lo vedono brancolare nel vuoto”. Ma proprio questa
impressione serve al poeta per accentuare il <i>coup de
théâtre</i> finale del canto, quello dell’assunzione in
cielo di Gruccio “che si rivela in tutta la sua ampiezza
e il suo orrore, dopo che il commento politico ne
ha analizzato in termini concreti gli effetti e la portata
di universale corruzione” (Torraca).

<p><a href="#line85"><i>85–87.</i></a> <b>ch’i’ ho concetto</b> ecc.:
 intendi: “qui all’inferno,
escluso dalla comunità dei beati, io ho
compreso la giustizia divina con più certezza di quella
di tutte le chiacchiere e che si fanno intorno ad
essa”. — <b>concetto</b>: “part. pass. del. v. concepire”
(Siebzehner-Vivanti).

<p><a href="#line86"><i>86.</i></a> <b>con maggior chiovi</b>:
 con chiodi più saldi, “e <i>fig.</i>,
argomenti per confermare un concetto” (Siebzehner-Vivanti).
Per la forma con la “v” al posto dell’odierna
“d”, presente anche nel verbo che dal sostantivo
deriva, si veda l’<i>e io senti’ chiavar l’uscio di sotto</i> di
<i>Inf.</i> XXXIII, 46, tragico verso che ha fatto sorridere
di nascosto, con la testa sul banco, generazioni di
studenti e studentesse liceali. — <b>altrui sermone</b>: i
discorsi di coloro che, nell’elencazione di Fra Giordano
da Pisa, vanno “predicando povertade, castitade,
umiltade, penitenza e ’l disprezzamento del mondo”.

<p><a href="#line87"><i>87.</i></a> <b>interdetto</b>:
 scomunica. L’uso di questa parola
sulle labbra di Gruccio, per indicare la sua attuale
condizione infernale di separazione da Dio, è molto
sottile, visto quello che gli sta per accadere e che egli
prevede. Infatti “ben che si dolesse della dannazione”
(Buti), qui Gruccio nelle sue parole fa risuonare
indirettamente un concetto del solito Fra Giordano
da Pisa secondo cui “la scomunicazione non lega al
ninferno e non ti può torre Paradiso”.

<p><a href="#line88"><i>88.</i></a> <b>con aperta ragione</b>:
 secondo ciò che “piace
alla ragione e alla iustizia” (Lana). In altre parole
Gruccio “intendit ostendere pulcra ratiocinatione
quod ascensus ad caelum est naturalis” [intende
dimostrare con un elegante ragionamento che la sua
ascesa al cielo è naturalmente inevitabile]; insomma
si esprime come “si possibile esset per rationem
naturalem et scientiam acquisitam cognoscere
divinitatem<span title="">”</span> [come se fosse possibile comprendere
le logiche divine col semplice uso della ragione
naturale e della conoscenza acquisita] (Benvenuto).
Il Buti ritiene questo tentativo “alienato da’ sensi e
dalla ragione”, ma osserva anche, sornione, che,
comunque, “posto lo fondamento della fede, possiamo
argomentare e provare ogni conclusione”.

<p><a href="#line89"><i>89–91.</i></a> <b>l’esser qua giù</b> ecc.:
 intendi: “il fatto di
essere attualmente all’inferno, dopo aver lasciato la
terra che è il luogo dove ci si guadagna la salvezza
eterna, è una piccola perdita, un nulla, poiché la mia
permanenza qui è di breve durata”.

<p><a href="#line89"><i>89.</i></a> <b>qua giù</b>:
 nel “diritto centro, ove noi crediamo
che sia il ninferno” (Fra Giordano Da Pisa), nel
quale i peccatori “senza fine si dogliano” (Ottimo).
— <b>il dolce loco</b>: il mondo. A proposito del <i>dolce</i>, il
Buti osserva che “l’autore parla secondo la condizione
della persona introdotta”, cioè di Gruccio, che
“fu omo di diletti in fine all’ultimo”, ritenendo che
“dominia et imperia temporalia” [il dominio e il
potere su questa terra] rappresentassero “statum
felicem hominis” [l’assoluta umana felicità] (Benvenuto).
Anche Pietro di Dante parla delle sue
“mondane e viziose delettazioni”. Insomma, qui
“Dante ha <span title="in-tuito">intuito</span>
 il legame che avvince il suo
personaggio a quell’ambiente e, rappresentando il
mondo di intrighi e di violenze, di prepotenze crudeli
e di volpine astuzie, pone le premesse al grande
episodio che segue” (Sapegno).

<p><a href="#line90"><i>90.</i></a> <b>ch’è principio</b> ecc.:
 date le premesse, “quod
dictum videtur mirabile, quia videtur implicare
contraddictionem” [questa affermazione appare
stupefacente, poiché sembra implicare una contraddizione]
(Benvenuto). Il Buti cerca di risolvere l’antinomia
dando la spiegazione che segue (in verità piuttosto
farraginosa): poiché “li dannati sono la perdita
dei cieli, Iddio vuole che, se tu se’ infidele, sii,
dannato; ma potrà tanto amore in Dio essere in te e
sì viva speranza, che Iddio vorrà che quella prima
voluntà non si tollia (ché ella sta pur ferma, che ogni
infidele è dannato), ma vuole Iddio che si trovi
modo che si torni all’ordine che non sia infidele, ma
diventi fidele; e così sta sempre ferma la voluntà di
Dio, assoluta e condizionata”. Di fatto la perfetta
rispondenza al vero dell’affermazione di Gruccio,
secondo la quale la vita mondana è la via della
salvezza, è dimostrata, non solo dalla consequenzialità
formale della successiva argomentazione,
ma anche, e soprattutto, dall’evento miracoloso
che, immediatamente, la conferma.

<p><a href="#line92"><i>92.</i></a> <b>L’Angel di Dio</b>:
 “vuole dinotare la giustizia e
la misericordia di Dio” (Anonimo Fiorentino), o
anche “lux divina et amor divinus” [la luce e il
divino amore] (Benvenuto). Il Porena, non si sa
bene su quali basi, ipotizza che si tratti “dell’arcangelo
Gabriele”. — <b>la soglia</b>: “il cammino per lo quale
si va in Paradiso” (Ottimo). Interessante l’interpretazione
del Buti, secondo cui “questo portonaio, che
l’autore finge qui, secondo la lettera, che sia un
angelo, significa allegoricamente lo sacerdote lo
quale è portonaio della penitenzia”.

<p><a href="#line93"><i>93.</i></a> <b>de le magiche frode</b> ecc.:
 ebbe “cognizione de’
vizi, che si commettono sotto fraude” (Gelli). È
questa una materia della quale Dante era profondo
conoscitore in quanto “nell’esilio diventò un uomo
di corte, un negoziatore politico: e il consigliar frodi
e ordire inganni sarebbe potuto divenire per lui un
peccato professionale, un vizio del mestiere” (D’Ovidio,
<i>Studi sulla “Divina Commedia”</i>, 1901, p.&nbsp;89).

<p><a href="#line94"><i>94.</i></a> <b>che mai non empie</b> ecc.:
 che non sazia mai. —
<b>bramosa voglia</b>: Gruccio si esprime “come fanno
coloro che più vogliono le loro parole imprimere
nell’intelletto dell’uditore” (Boccaccio); da questo
dipende la ridondanza della locuzione.

<p><a href="#line95"><i>95–99.</i></a> <b>ma perché frode</b> ecc.:
 intendi: “ma poiché
la frode è male naturale dell’uomo che cresce sempre
con immutato rigoglio, l’angelo aprì le braccia
e dispiegò le ali sotto le quali ognuno si trasfigurò,
perdendo la caducità terrena della propria espressione
bestiale e assumendo la perfezione eterna della
gloria celeste”.

<p><a href="#line95"><i>95.</i></a> <b>la frode è dell’uom proprio male</b>:
 è vero,
infatti, che, come dice il Benvenuto, la frode è
“inveteratam meretricem, quae ab initio mundi
seduxit hominem” [puttana incallita che ha sedotto
l’umanità dall’inizio del mondo], ma proprio per
questo essa è “attractio innata, scilicet ordo naturalis”
[attrazione innata, cioè legge naturale] verso la
quale “homo naturaliter inclinatur” [l’umanità inclina
naturalmente], tanto che non seguirla sarebbe
lo stesso che mettersi “extra viam naturae” [contro
natura], cioè contro Dio stesso il quale, come dice il
Buti è “Natura naturante che ordinò per sì fatto
modo la natura che ogni cosa riuscisse bene”. Concetti
ribaditi alcuni secoli dopo dal Tommaseo
secondo il quale: “la natural disposizione è misura
anco a’ doni celesti”.

<p><a href="#line96"><i>96.</i></a> <b>frutta sempre</b> ecc.:
 si tratta, come osserva il
Buti, di “sozzo guadagno”, in quanto, come si legge
in Luca VI, 44, “unaquaeque enim arbor de fructu
suo cognoscitur” [ogni albero si riconosce infatti
dai suoi frutti]. — <b>foglie</b>: “foglie d’ariento inorato
con gemme preziose e con perle” (Buti).

<p><a href="#line97"><i>97.</i></a> <b>le braccia aperse</b> ecc.:
 “sì pronta misericordia”
<a id="p46"><span class="pagenum">p46</span></a>
(Anonimo Fiorentino) “venit ex alta providentia
Dei” [promana dall’alta provvidenza divina], poiché
Dio “fecit ipsam naturam angelicam tam
grandem et capacem tantae gloriae et amoris” [poiché
Dio creò la natura stessa degli angeli così grande,
gloriosa e capace di tanto amore] (Benvenuto).

<p><a href="#line98"><i>98–99.</i></a> <b>sotto le quai</b> ecc<span title="">.</span>:
 Gruccio sostiene che la
misericordia divina “mediante il suo serafico amore”
(Vellutello), salva le anime dei dannati. Si
tratterebbe, in altre parole, di quello che il Cesari
chiama “effetto dell’amore gratuito”. — <b>muso,
corruttibile ancora</b>: è “l’anima vivente dell’uomo”
che “prende la materia d’animale” (Tommaseo).
<i>Muso</i> è infatti “termine spesso usato da Dante per i
dannati dell’Inferno, dato lo stato di abbiezione in
cui son caduti” (Siebzehner-Vivanti). “Nota la concretezza
dell’espressione” nell’&hairsp;“agile trapasso dal
tono lirico al tono satirico”, osserva ancora una
volta il Momigliano<span title=",">.</span>

<p><a href="#line100"><i>100.</i></a> <b>ma perch’io non proceda</b> ecc.:
 “quasi ponendo
stanga e chiusura alla bocca” (Buti); infatti,
nota il Benvenuto, per Gruccio la sua verità “debet
esse nuda et aperta” [ha da essere nuda e accessibile],
“ut facile sit — conclude Pietro di Dante — intus
ingredi” [perché la si possa penetrare con facilità].

<p><a href="#line101"><i>101–103.</i></a> <b>tal quale io dico, e’ fassi</b> ecc.:
 intendi:
“quello che io dico, è proprio ciò che l’angelo fa,
esattamente, in modo tale che si possa ottenere il
Paradiso senza che appaiano troppo evidenti le
malefatte passate e le loro conseguenze future”.

<p><a href="#line101"><i>101.</i></a> <b>io dico</b>:
 chiosa il Benvenuto: “ex dictis elicit
unam conclusionem generalem” [dalle sue parole
Gruccio ricava una conclusione generalizzata]. — <b>e’
fassi</b>: “nota l’insistenza sul verbo” (Sapegno). A
proposito di questo verso, sul piano stilistico, con
acuta sensibilità musicale, sempre il Sapegno ne fa
notare il “ritmo di contrappunto”.

<p><a href="#line102"><i>102.</i></a> <b>sì che possibil sia</b>
 ecc<span title="">.</span>: poiché “gratia est causa
meriti, non meritum causa gratiae, ideo” [la grazia
è causa del merito e non viceversa, proprio per
questo] Gruccio “intendit dicere, quod recipere
gratiam a Deo fuit meritorium beatitudinis” [intende
dire che ricevere la grazia da Dio lo rese di per sé
degno di beatitudine eterna] (Benvenuto). — <b>in suso</b>:
in Paradiso.

<p><a href="#line103"><i>103.</i></a> <b>perché men paia</b> ecc.:
 dice il Benvenuto: “res
inhonestae et infames solent velari” [le azioni disoneste
e infami sogliono essere mascherate], altrimenti,
aggiunge il Boccaccio, “danno e vergogna ne
seguirebbe” per coloro che ne sono i responsabili o
che ne sono ritenuti ispiratori e mandanti. In questa
logica, per Dio e per la Chiesa, la salvazione di
Gruccio rappresenta un passaggio essenziale. Bisognava
fare in modo che egli “post ruinam factam,
posset nunc aequaliter ire” [dopo gli scempi compiuti,
potesse ugualmente salire in Paradiso] (Benvenuto),
a dimostrazione che il danno prodotto nel
mondo era “apparente, ma non essente”, poiché per
definizione Dio “non può volere lo peccato e lo
male” (Buti). Osserva il Momigliano: l’argomentazione,
“snodatasi con sforzata fatica, come una
grande spira, si svolge alla fine rapida e robusta e si
chiude con un colpo netto”.

<p><a href="#line104"><i>104.</i></a> <b>allor lo presi</b> ecc.:
 “da notare la violenza
crescente della rappresentazione che esplode in un
gesto bestiale, di profondo significato simbolico”
(Sapegno). “Furore biblico, passioni selvagge in
tempi selvaggi!”, esclama il De Sanctis. Il Momigliano,
invece, osserva che “la violenza si accompagna
con la maestà del giustiziere”. — <b>cuticagna</b>: “la
chioma dei capelli, che è nella collottola” (Buti).
“La parola, che è del linguaggio umile e suona
pertanto fortemente realistica, prende rilievo anche
dai due accenti metrici principali che cadono sulla
prima e terza sillaba (rispettivamente, ottava e decima
del verso)” (Sapegno).

<p><a href="#line105"><i>105–106.</i></a> <b>Perché hai tu</b> ecc.:
 intendi: “perché tu,
uomo dalla condotta guasta e disonesta, ti sei
comportato così nei nostri confronti?”.

<p><a href="#line105"><i>105.</i></a> <b>noi</b>:
 mentre il Buti interpreta il pronome come
riferito in generale a “li uomini che sono al presente
nel mondo”, il Benvenuto ne restringe il significato
attribuendolo agli “homines literatos et ingeniosos”
<span title="(">[</span>ai letterati e agli uomini di
 ingegno<span title=")">]</span>. Suggestiva,
anche se forse un po’ troppo modernamente connotata,
la spiegazione del Salinari, secondo il quale il
<i>noi</i> indica “la società civile sopraffatta dalla
 società politica”.

<p><a href="#line106"><i>106.</i></a> <b>d’ogni costume</b> ecc.:
 <i>costume</i> e <i>magagna</i>
formano un’endiade, complicata dall’iterazione
allitterante di <i>ogne</i>.

<p><a href="#line107"><i>107.</i></a> <b>Oh, me dolente</b> ecc.:
 si tratta, da parte del
<a id="p47"><span class="pagenum">p47</span></a>
poeta, della “recognitio erroris” [percezione chiara
della colpa] di Gruccio (Benvenuto), la quale fa sì
che “il turbamento della coscienza” sia ormai “superato
nella luce di una convinzione fermamente
accettata” (Sapegno).

<p><a href="#line108"><i>108.</i></a> <b>Lèvati quinci</b>
 ecc<span title="">.</span>: Dante ripete l’invito
perentorio del v.&nbsp;67. Ma qui “la frase di tipo parlato e
popolaresco illumina, anche sul piano stilistico, il
movimento polemico del discorso” (Sapegno), e,
contemporaneamente, “aspreggia con violenta efficacia
la degradazione che il peccato comporta,
rimartellando gli accenti drammatici” (Roncaglia).

<p><a href="#line109"><i>109.</i></a> <b>Tu non pensavi</b> ecc.:
 “quasi dicat: in vita mea
ego fui semper vir prudens, affabilis, rationalis,
placidus multum de more philosophorum, obstinatus
ad investigandam veritatem boni et mali quam scire
desideras” [quasi a dire: nella vita fui sempre persona
accorta, affabile, razionale, paciosa assai secondo
il costume dei filosofi, ostinata tuttavia nella
ricerca della vera essenza del bene e del male, che tu
Dante desideri conoscere] (Benvenuto). Ancora
Benvenuto osserva che il peccatore “hoc dicit, quia
multi negant istam rationem” [fa questa precisazione
perché molti negano codesta sua razionalità]. —
<b>loico</b>: logico, “detto di persona che discorre a fil di
logica” (Siebzehner-Vivanti).

<p><a href="#line110"><i>110.</i></a> <b>a la risposta</b>
 ecc<span title="">.</span>: per la seconda volta Gruccio
“subito interrupuit sermonem” [all’improvviso troncò
a mezzo le parole dell’interlocutore] (Benvenuto).

<p><a href="#line111"><i>111–114.</i></a> <b>Cosa di là ond’io</b> ecc.:
 intendi: “un’Entità terrena grazie alla quale io mi mossi nella vita,
con i poteri divini di cui è depositaria, può sancire
l’innocenza delle mie colpe”.

<p><a href="#line111"><i>111.</i></a> <b>Cosa di là</b>:
 la Chiesa “cioè quello luogo dove
Iddio esaudisce li preghi de’ iusti” (Buti). Ma il
Sapegno fa notare che, mettendo queste parole in
bocca a Gruccio, è probabile “che qui Dante si
rivolga piuttosto a quella Chiesa che ha voluto
guidare a suo talento il cavallo italiano”.

<p><a href="#line112"><i>112.</i></a> <b>trattando l’aere</b> ecc.:
 l’espressione “figurat
regimen et potentiam Ecclesiae” [l’espressione simboleggia
il dominio e la potenza della Chiesa] (Pietro
di Dante), cioè quei poteri che essa esercita su
“quicquid potest cogitari mentaliter, moveri localiter
in universo” [tutto ciò che può essere mentalmente
concepito o localmente agito nell’universo] (Benvenuto)
— <b>etterne</b>: “nichil de divinitate mutatum
est, quamvis mutaretur forma Ecclesiae” [benché la
Chiesa mutasse forma, la natura della divinità di cui
essa è incarnazione è sempre restata eternamente
uguale a se stessa] (Benvenuto). Sul piano espressivo,
il verso ha colpito più di un commentatore.
Valgano per tutti E.&nbsp;Pistelli (tra il tredicesimo e il
quattordicesimo rigo del saggio sul <i>Canto XXXIII
del Paradiso</i>, Firenze, 1922) che si entusiasma di
fronte alla “solennità ieratica” di un “verso gravissimo
e pieno”, e E.&nbsp;G.&nbsp;Parodi (cfr. <i>Bull. Soc. Dant.</i>
I, III, 88), che parla di “uno dei più bei versi di
Dante”. Di fronte alle <i>penne</i>, il Momigliano, come
sempre molto reattivo, avverte la sensazione di “un
turbinoso volo” che si “corona trionfalmente”.

<p><a href="#line113"><i>113.</i></a> <b>di quel ch’io m’accuso</b>:
 “ob culpam suam in
genere” [per le sue colpe in generale] (Benvenuto).
Ma la situazione psicologica del personaggio è qui
molto complessa: infatti, come precisa lo stesso
Benvenuto, Gruccio “dum nititur se excusare, se
accusat quia voluit potius contra conscientiam
complacere Bonifacio, quam displicere illi pro salute
animae suae” [nel momento in cui volente giustificarsi,
per farlo si accusa di aver preferito compiacere
Bonifacio VIII contro coscienza, piuttosto che
dispiacergli secondo coscienza e per la salvezza
dell’anima sua]. È un modo, questo, col quale egli
“quasi si scioglie e difende dalla colpa”, e tuttavia,
benché sappia “che è fuora di ogni colpa, nientedimeno
si vergogna” (Landino). Nel suo atteggiamento
resta, comunque, una “contraddizione evidente”,
come osserva il Sapegno, poiché non “è
possibile pentirsi della colpa e al tempo stesso
volerla commettere”, tanto più se si tratta, come
Dante aveva cominciato a dire prima di essere
interrotto, di “una colpa, che rivela tutta la sua
ampiezza e il suo orrore, di universale corruzione”.
Il critico dimentica, tuttavia, di aggiungere che ogni
contraddizione svanisce come nebbia al sole se,
come fa Gruccio, pur nel suo viscido contorcimento
di attegiamenti e di parole, si è imboccata con
decisione la via dell’impenitenza.

<p><a href="#line114"><i>114.</i></a> <b>tale innocenza</b> ecc.:
 Gruccio si riferisce al
perdono e all’assoluzione decretatagli sulla terra
(<i>là giù</i>) dalla Chiesa di Roma. Di questa benignità
e larghezza assolutoria caratteristica della Chiesa
e dei suoi sacerdoti parlano numerosi commentatori:
“sacerdos debet esse magis promptus ad
absolvendum quam ad negandum absolutionem”
<a id="p48"><span class="pagenum">p48</span></a>
[il prete dev’essere più propenso a dare che a
negarte l’assoluzione] (Benvenuto); “&hairsp;’l sacerdote
de’ essere presto ed apparecchiato”, poiché deve
tenere sempre presente che molti sono “assoluti e
liberati dal peccato per la predestinazione divina”
(Buti). È per questo che, aggiunge il Porena, un
uomo, una volta abbracciata la dottrina cattolica,
può anche indursi “a peccare per la convinzione
di essere anticipatamente assolto”.

<p><a href="#line115"><i>115–121.</i></a> <b>Così de l’atto suo</b>
 ecc<span title="">.</span>: intendi: “pertanto
dall’assoluzione della Chiesa (<i>l’atto suo</i>),
comunicata con un semplice cenno di intesa degli occhi,
deriva la speranza di quelli che le sono stati fedeli
come me; infatti, così come chi scende risalirà poi
inevitabilmente al Paradiso, anch’io dovrei essere
ormai <span title="incammminato">incamminato</span> sul
 sentiero della beatitudine,
quasi non credendo devotamente alle mie stesse
parole”.

<p><a href="#line115"><i>115.</i></a> <b>de l’atto</b>:
 dall’atto.

<p><a href="#line116"><i>116.</i></a> <b>quel che spera</b>:
 è una “speranza d’aiuto, d’ottenere
ogni grazia” (Buti), essendo per Gruccio la
Chiesa proprio “quello in che sta e fondasi la
speranza” (Landino). Oggi penseremmo a una specie di
raccomandazione.

<p><a href="#line117"><i>117–118.</i></a> <b>sì come torna</b> ecc.:
 per comprendere il
significato di questa affermazione nel quadro più
generale della condizione e del destino umano, si
veda il primo canto del <i>Paradiso</i> laddove, mentre
Dante in carne ed ossa comincia la sua vertiginosa
salita, Beatrice gli spiega maternamente che
“ascensus ad coelum est naturalis, quia homo
naturaliter inclinatur ad summum bonum” [l’ascesa
al cielo è secondo legge di natura, dato che l’uomo
naturalmente inclina verso il sommo bene] (Benvenuto).
E se lo dice Beatrice c’è da credergli. D’altra
parte ancora in <i>Par.</i> X, 87 Dante farà dire a
S.&nbsp;Tommaso che la scala dei cieli è un luogo <i>u’ sanza
risalir nessun discende</i> (“da cui nessuno discende
che non sia predestinato a risalirla”, come spiega
bene il Sapegno).

<p><a href="#line118"><i>118.</i></a> <b>Figliuol di Dio</b>:
 Cristo che “via maggiormente
è padre e signore dei beati” precisa il Buti, il
quale un po’ a sproposito — dato il contesto —
esclama: “altissima cosa fu tirare l’umanità a tanta
altezza che si congiungesse a Dio, magnifica cosa fu
dare Iddio lo suo figliuolo per noi!”. Il Tommaseo
osserva che qui Gruccio “vede i beati illuminati da
Cristo”.

<p><a href="#line119"><i>119.</i></a> <b>sarei</b>:
 “dalla forma assoluta del condizionale”
(Terracini) è ben delineato il “contegno ambiguo e
vile” del personaggio (Sapegno), ripreso e sottolineato
dall’<i>in atto pio</i> del verso successivo.

<p><a href="#line119"><i>119–120.</i></a> <b>lo sentiero di</b> ecc.:
 è la “via di salvazione” (Anonimo Fiorentino).

<p><a href="#line120"><i>120.</i></a> <b>in atto pio</b>:
 Gruccio vuol dare ipocritamente
di sé l’immagine di “vir simplex et rectus ac timens
Deum, longo tempore durans sancte iuste ac pie
vivendo” [uomo semplice, retto e timoroso di Dio,
che è campato molti anni, santamente, onestamente
e devotamente vivendo], secondo la descrizione di
Tommaso da Celano in <i>Vita Prima</i>, I, 19.

<p><a href="#line121"><i>121.</i></a> <b>credendo e
 non credendo</b> ecc.: Gruccio, continuando
nella sua recita di candore devoto,
“obstupescit” [manifesta stupore] (Benvenuto) di
fronte a tanto destino di salvazione. In questo verso,
“più che altrove, prende risalto l’ingegnosità del
procedimento” dantesco, di “efficacia illuminante,
ai fini della rappresentazione della furberia politica”
del personaggio (Sapegno) e della sua ipocrita e
spregevole doppiezza.

<p><a href="#line122"><i>122–124.</i></a>
 <b>Dirittamente senti</b> ecc.: intendi: “hai
tanto esattamente individuato il rapporto che
intercorre tra la natura celeste e il ministero della Chiesa
sulla terra, da comprendere come fra i due vi sia
perfetta corrispondenza”.

<p><a href="#line122"><i>122.</i></a> <b>dirittamente</b>:
 l’evidenza dell’avverbio all’interno
del verso serve a sottolineare che le affermazioni
di Gruccio, secondo la Voce che interviene,
“sono congiunte con la prima Veritade, e da essa
non torcono” (Ottimo). Molto finemente il Buti
osserva che questa solenne forma è usata dalla Voce
non sole “per maggior demostrazione d’alcuna
special verità”, ma anche per disprezzare gli “omini
grossi d’intendimento”, cioè coloro che, nonostante
l’evidenza, non hanno ancora capito come stiano
veramente le cose.

<p><a href="#line123"><i>123.</i></a> <b>’l ministero</b>:
 gli uomini della Chiesa, coloro
che “ministrant et portant istam gratiam” [amministrano
e distribuiscono la grazia di Dio] (Benvenuto).
Ma già Domenico Cavalca (1270–1342) nel suo
<i>Trattato dei peccati</i> aveva notato che essi ormai, da
“ministri e dispensatori dei beni della Chiesa”, erano
divenuti “furi e scorticatori” della gente perbene.

<p><a href="#line124"><i>124.</i></a> <b>confondere</b>:
 “mescolare fra di loro” (Siebzehner-Vivanti).
<a id="p49"><span class="pagenum">p49</span></a>
Ma è più probabile che la parola
sia qui usata nel senso strettamente etimologico di
“fondere insieme” facendo un tutt’uno da non
potersi distinguere.

<p><a href="#line125"><i>125.</i></a> <b>Così per una Voce</b>
 ecc.: alla luce del verso
successivo la chiosa del Buti, secondo cui “questo
si può intendere che fussi parlare dello angelo”,
non pare adeguata. Più persuasiva, dunque, l’interpretazione
moderna del Del Lungo, secondo il quale
si tratta della voce stessa di Dio “testè con gli
organi corporei rivestita”.

<p><a href="#line126"><i>126.</i></a> <b>a cui tutti li tempi</b>
 ecc.: “cum Deus sit ubique”
[dato che Dio è come il prezzemolo] (Pietro di
Dante), la caratteristica si adatta perfettamente a
“Deus pater omnipotens, qui est primus sine principio
et infinitus” [Dio padre omnipotente, che è primo
senza principio ed infinito], il quale “omnia
comprehendit et continet in se” [il quale ogni cosa
riassume e contiene in sé] (Benvenuto).

<p><a href="#line127"><i>127.</i></a> <b>nel petto mio</b>:
 “nel petto di Dio” (Landino), o
anche “nel cuore suo” (Anonimo Fiorentino). Si
tratta, comunque di “intrare regnum desideratum”
[entrare in Paradiso] (Benvenuto).

<p><a href="#line127"><i>127.</i></a> <b>spira</b>:
 inspira, inala. — <b>tue</b>: forma toscana
parlata che sta per il più letterario <i>tu</i>
 che è, come
chiarisce bene il Siebzehner-Vivanti, “pron. pers.,
della 2ª p. sg. quale soggetto”<span title="">.</span>

<p><a href="#line128"><i>128.</i></a> <b>l’amor che move</b> ecc.:
 osserva il Benvenuto
che l’amor divino “potest faciliter movere aerem et
aquam et turbare alia elementa” [può senza sforzo
rimescolare l’acqua, l’aria e tutti gli altri elementi].
Precisa, infatti, l’Ottimo che tutto l’universo
“dall’amore d’essa divina mente riceve movimento e
luce e non da altro”; parole che non sono che un
modo diverso per per esprimere il popolare concetto
secondo cui “non si muove foglia che Dio non
voglia”. Tra i moderni è degno di nota il giudizio
sensibilissimo del Sapegno, secondo cui si tratta di
un “movimento alacre e lieve” che “sfuma in una
luce di idillio”.

<p><a href="#line129"><i>129.</i></a> <b>Or va</b>:
 “la incitazione è posta” (Buti) “ut
anima vadat ad coelum et videat Deum” [perché
l’anima di Gruccio si elevi al cielo verso la
contemplazione di Dio] (Serravalle), o anche si elevi “de
statu servili mondano ad civitatem coelestem” [dal
mondano stato di cattività alla Gerusalemme celeste]
(Pietro di Dante), o, infine, proceda “a centro
terrae usque ad summum coeli” [dal centro della
terra, dove è localizzato l’inferno, fino all’Empireo
cielo] (Benvenuto). — <b>un sol volere è d’ambedue</b>:
è la perfetta coincidenza tra l’umana “volontà
respettiva” a la divina “volontà assoluta” che, è
“intelligenzia senza difetto e volontà ferma e
invariabile”<span title=","></span> (Buti).
 Questa circostanza fornisce a
Gruccio “quanto è bisogno a volere seguire infino in
sullo empireo cielo” (Ottimo), poiché, come afferma
ancora il Buti, sarebbe “mal combattimento
quando una volontà, che non sia sì buona come
un’altra”, combattesse “contro quella ch’è migliore”.
Ma l’espressione che Dante mette in bocca alla
Voce indica che fra Lei e Gruccio “intellectus et
voluntas sic se habent ad invicem<span title="">”</span>
 [l’intelletto e la
volontà stanno in tale rapporto fra di loro] (Serravalle)
che, come dice il Vellutello, la figura del peccatore
sembra “farsi simile a Dio”. Le parole producono,
comunque — osserva il Sapegno — “una condizione
psicologica perturbante”, creando opportunamente
“uno degli elementi che concorrono a determinare
la situazione di attesa e di liberazione” del dannato
la cui volontà è quella di “uscir fuori presto” dalla
sua incresciosa condizione.

<p><a href="#line130"><i>130.</i></a> <b>più fiammelle</b>:
 “erano le facce degli angeli in
forma di fiamma, a dinotare l’ardentissima carità”
che, nella circostanza, “per la letizia mandavano
fuori di loro” (Landino). Ma altri commentatori
fanno di questa caratteristica una condizione innata
della natura angelica, non legata ad alcuna
contingenza. Così il Benvenuto (“omnes angeli dicuntur
ignei” [ardenti son detti tutti gli angeli]), ed anche il
Lana (per il quali gli angeli sarebbero “di natura
calda e secca simile a quella del foco”). Sul piano
semantico questa caratteristica di fuoco potrebbe
avere qualche rapporto col concetto contiguo di
ardore amoroso (“<i>igneus</i>: ardens amore ferventissimo”
[<i>igneo</i>: ardente di focosissimo amore], precisa
ancora il Benvenuto). Nell’espressione potrebbe
dunque ancora risuonare alla lontana, come tarda e
stanca scolatura, l’eco della nota disputa sul sesso
degli angeli.

<p><a href="#line131"><i>131.</i></a> <b>di grado in grado</b>:
 “il terzo grado era fiammeggiante”
(Anonimo Fiorentino). Sarebbe, in certo
modo, una sottile allusione a qualche guaio con la
giustizia che avrebbe coinvolto Gruccio. Ma
l’interpretazione dell’antico commentatore appare,
francamente, un po’ forzata. — <b>girarsi</b>:
 “come li cerchi
girano in su li perni che stanno saldi, così giravano
<a id="p50"><span class="pagenum">p50</span></a>
quelli beati spiriti” (Buti).

<p><a href="#line132"><i>132.</i></a> <b>e ogne giro</b>
 ecc<span title="">.</span>: “la descrizione dei giranti
commove di quando in quando liricamente le parole
di Dante” (Momigliano).

<p><a href="#line133"><i>133.</i></a> <b>sì del cantare</b> ecc.:
 “omnes coeperunt canere
et scintillare per tremulam scintillationem lucis”
[cominciarono tutti a cantare e a lampeggiare con
tremula intermittenza luminosa] (Benvenuto). A
proposito del <i>fiammeggiarsi</i>, il Venturi sente il
bisogno di precisare che “in questa parola è compresa
l’idea del fiameggiare” (lo si cita solo per
scrupolo di completezza filologica).

<p><a href="#line134"><i>134.</i></a> <b>al piè de l’alta ripa</b> ecc.:
 alla base del “pendio
roccioso circostante” (Scartazzini-Vandelli). Si noti
la finezza della situazione creata dal poeta allo
scopo di rendere più evidente il contrasto con quello
che accadrà di lì a poco: le angeliche scintille si
posano sul fondo della bolgia dove si trova Gruccio; si
tratta di “luogo bassissimo di tutti gli altri del
mondo” (Buti), “la cui gravezza ed oscuritade era tanta”
(Ottimo), e dove dunque, normalmente, “non vale
penitenzia né emendazione” (Landino). E invece...

<p><a href="#line135"><i>135.</i></a> <b>come nel percuoter</b> ecc.:
 “cum clamore
magno” [con gran fracasso] (Benvenuto): è il rumore
del divino carro che viene a posarsi al fondo della
bolgia. Dante lo paragona a quello che fanno i
bambini certe sere d’inverno, secondo un’abitudine
così descritta, sempre dal Benvenuto: “Est de more
in partibus Italiae, quod pueri, stantes in hyeme de
sero iuxta ignem percutientes stipitem, augurantur
sibi dicentes: Tot civitates, tot castella, tot agnelli,
tot porcelli. Et ita transeunt tempus” [è usanza, in
alcune parti d’Italia, che i bambini, stando le sere
d’inverno presso il focolare a ritmar colpi sul ciocco,
facciano i pronostici per il futuro cantilendando:
Tanti paeselli, tanti castelli, tanti agnelli, tanti
porcelli] (Benvenuto).

<p><a href="#line136"><i>136.</i></a> <b>un carro</b> ecc.:
 si tratta, per Gruccio, di un
“inusitato e pomposo onore” o, meglio, di un segno
“d’onore e di pompa” <span title="“"></span>(Boccaccio),
 soprattutto se
si considera, come fa il Sapegno, che il <i>carro in su
due rote</i> (una specie di biga) e il <i>triunfale</i>
 rimandano
alla “grandezza antica” di Roma. Anche il Buti
osserva che in questo modo “si dimostrava la
magnificenzia”. — <b>triunfale</b>: tale che “in apparenza
monstrava segno di vittoria” (Anonimo Fiorentino).

<p><a href="#line137"><i>137.</i></a> <b>ivi</b>:
 è il richiamo sintattico insistito all’ambiente
dove avviene il prodigio (“in loco basso“ [nel
bassomondo infernale] come dice Benvenuto), onde
sottolineare ancora il “contrasto” dello splendore
del carro “con l’oscurità del rimanente del luogo”
(cfr. G. Antonelli, <i>Studi particolari sulla Divina
Commedia</i>, I, Firenze, 1871). — <b>visione</b>: “visione
beatifica” (Buti). “Il primo atto è nella visione”,
osserva acutamente l’Ottimo con chiaro riferimento
alla esibita teatralità del colpo di scena (cfr. anche
<a href="#note84">la nota al v.&nbsp;84</a>).

<p><a href="#line137"><i>137.</i></a> <b>mi parve...visione</b>:
 la ridondanza rende più
vivida nell’immaginazione del lettore la natura
dell’evento spettacolare.

<p><a href="#line138"><i>138.</i></a> <b>tendeva in sù</b>:
 “quod volebat ascendere” [perché
non vedeva l’ora di salire] (Benvenuto). — <b>l’una
e l’altra ale</b>: poiché “chi non ha le ali non è in grado
di volare” (Siebzehner-Vivanti), il carro che sta per
assumere in Paradiso Gruccio non può che essere
dotato di tali appendici. Tuttavia esse hanno anche
il significato più ampio di compiacenza da parte del
Creatore nei confronti del peccatore: infatti, come
osserve ancora il <span title="Siebzehner Vivanti">Siebzehner-Vivanti</span>,
 “le ali sono
simbolo di protezione” (v. anche il v.&nbsp;97).

<p><a href="#line139"><i>139.</i></a> <b>sì come quando</b> ecc.:
 intendi: “come quando
il colombo sta per spiccare il volo”. “Il paragone
riecheggia il tema” del momento di “tensione fantastica”
che precede lo staccarsi da terra, “compendiandolo
e sigillandolo in una formula di stupenda
brevità” (Sapegno). Un’impressione simile aveva
espresso anche il Torraca, il quale aveva parlato di
parole che “fanno sentire meglio quanta tensione
albergasse in quell’atmosfera”, precisando come in
esse sia palpabile “il presagio di immediata
liberazione”. — <b>si pone</b>: il verbo <i>porre</i>
 è usato qui nel
significato di “dirigere i desideri” (Siebzehner-Vivanti).
Nel caso specifico si tratta del desiderio di
levarsi in volo.

<p><a href="#line140"><i>140.</i></a> <b>che ’ntese</b>:
 è il segno della particolare perspicacia
di Gruccio, individuo “pratico e accorto” (Buti)
che, “ascoltando intentamente e guardando intensamente”
(Del Lungo) in quell’&hairsp;“aura stupefatta, gravida
di rivelazioni e di prodigi” (Sapegno), ha già
compreso perfettamente ciò che sta per accadere.

<p><a href="#line140"><i>140–141.</i></a> <b>non s’infinse</b>
 <span title="ecc">ecc.</span>: intendi: “non mascherò,
voltandosi dall’altra parte e parlando fra sé, il
desiderio di salire”.

<p><a href="#line141"><i>141.</i></a> <b>girando e mormorando</b>:
 come fanno coloro
<a id="p51"><span class="pagenum">p51</span></a>
che, per modestia, non vogliono esibire i loro
successi. In questo modo Gruccio, cancellato il falso
ritegno dei vv.&nbsp;117–121, non mostra più “di non
voler quello che egli vuole, o di che egli si cura che
avvenga” (Boccaccio). — <b>l’affezione</b>: “idest
affectionem in ipsum bonum cognitum” di Gruccio, “qui
incipiebat intrare regnum desideratum” [cioè il grande
desiderio, di Gruccio, che era sul punto di entrare
nel regno bramato, derivante dalla conoscenza diretta
del Sommo Bene] (Benvenuto). Secondo il
Buti la parola indicherebbe invece il “desiderio e
contentamento d’esser obediente al suo Fattore”.
Ma è interpretazione meno probabile.

<p><a href="#line142"><i>142.</i></a> <b>piuttosto, dentro</b> ecc.:
 intendi: “invece condensò
dentro di sé tutta la gioia della sua nuova,
‘diversa’ (Siebzehner-Vivanti) condizione”. Il
verso “esprime un più intenso raccoglimento del
dannato sulla sua meraviglia” (Rossi). Osserva il
Boccaccio che “la novità avviene incontamente”.

<p><a href="#line143"><i>143.</i></a> <b>perch’io mi mossi</b> ecc.:
 “sicut animal per
motum vel tremorem pellis” [come una bestia che
trema tutta pelle in pelle] (Benvenuto). Indica la
tensione del gesto di Dante che vorrebbe mettere le
mai addosso al dannato, “simile ad improvviso
guizzo” (Sapegno). È un movimento incontrollato
del poeta, che avviene “secondo la sua inclinazione
naturale”, e, più in generale, secondo “la legge
naturale che è scritta nel cuore dell’uomo”; pertanto
non ha “in sé né merito né demerito; imperò che dice
lo Filosofo che i primi movimenti non sono in nostra
podestate” (Buti).

<p><a href="#line144"><i>144.</i></a> <b>e, come ambo</b> ecc.:
 “seguitando lo scorrimento
dei miei occhi” (Buti). Il verso “ripete, in forma
più densa, ma anche più immaginosa e meno
intellettualistica”, il concetto dei vv.&nbsp;12–13; “e non
sfugga il sottile rapporto che, proprio in virtù di
questa immagine, si istituisce fra la condizione di
Dante e quella” di Gruccio<span title="”"></span>
 (Sapegno). — <b>ambo le luci</b>:
l’insistenza (<i>ambo</i>) sulla ovvia dualità degli
occhi ha un significato allegorico: essi, infatti, “sunt
intellectus et in praeteritum et in futurum, uti dicit
Hieronymus in prologo libri Regum” [rappresentano
la conoscenza del passato e del futuro, come dice
San Gerolamo nell’introduzione al <i>Libro dei Re</i>]
(Pietro di Dante).

<p><a href="#line145"><i>145.</i></a> <b>rividil più lucente</b>:
 Dante “subito vidit ipsum
de propre splendidissimum” [improvvisamente lo
vide tutto risplendere di una luce abbagliante]
(Benvenuto). Gruccio “produce fuor di sé lo suo
splendore e la sua luce” (Buti). Spiega il Serravalle: “nam
est opinio sanctorum doctorum, quod, ut anima
vadat ad coelum et videat Deum, datur sibi a divina
gratia quaedam lux elevativa, qua mediante anima
sic elevata fit disposita ad
 videndum<span title="">”</span> [è infatti
opinione dei Padri della Chiesa che, per far sì che
l’anima possa salire al cielo a contemplare Dio, gli
sia fornita da parte della Divina Grazia quella che si
potrebbe definire una <i>luce elevativa</i>, per mezzo
della quale l’anima, dotata dell’attrezzatura necessaria
alla visione, comincia a salire] (Serravalle). —
<b>maggior fatto</b>: Gruccio cambia “la qualità, che è
colore e luce, e la grandezza” (Lana). Secondo G.&nbsp;Petronio
questo ingigantirsi del personaggio sarebbe
“immagine e allegoria della passata condizione
terrena” (cfr. <i>Nuove letture dantesche</i>, II, 1969).
Invece per Benvenuto questo giganteggiare (“iste
videtur esse altus per staturam unius hominis”
[costui appare alto rispetto alla statura normale di un
uomo]) indicherebbe figuralmente la sensazione di
Dante che si sente oppresso dall’angoscia come
accade in chi soffre di incubi: “et notandum est quod
est quoddam genus morbi naturalis accidens homini
in nocte, in somnio, quia videtur ei, ut audio ab
expertis, quod habeat totum mundum super se, et
videtur suffocari sub nimio pondere; et vocatur a
phisicis incubus” [e bisogna sapere che esiste una
particolare specie di affezione naturale che colpisce
la gente di notte: quando, come mi è stato
raccontato da persone che ne hanno sofferto, sembra
loro, sognando, di avere tutto il mondo sopra di sé,
tanto che si sentono soffocare sotto l’enorme peso:
i medici lo chiamano incubo].

<p><a href="#line146"><i>146.</i></a> <b>così sparì</b>:
 osserva il Sapegno che, in questa
ultima parte, Gruccio “entra in scena nell’alone di
una visione angelica e torna infine a dissolversi in
una misteriosa lontananza di soprannaturale fulgore”.
Sul piano dell’efficacia espressiva si noti come
la subitaneità del fenomeno sia accentuata dalla
posizione del verbo proprio all’inizio del verso,
isolato dal resto per mezzo del forte accento tonico
(<i>sparì</i>) che evita l’elisione metrica con la vocale
della parole (<i>e</i>) che segue. — <b>mi levai</b>:
 nel significato
di “muoversi, iniziare un movimento, mettersi in
moto” (Siebzehner-Vivanti).

<p><a href="#line147"><i>147.</i></a> <b>però
 che l’occhio</b> ecc.: in altre parole al poeta
schizzano gli occhi fuori dalle orbite, di fronte
all’incredibile spettacolo di Gruccio assunto in
cielo: “quia salvus erat, quod Dantes non putabat”
[poiché la salvezza di Gruccio era proprio l’ultima,
l’ultima cosa che Dante si sarebbe aspettato] (Benvenuto).
<a id="p52"><span class="pagenum">p52</span></a>
Il Boccaccio vede invece nell’espressione
una volontà di “levar dinanzi dagli occhi suoi tanta
abominazione”. Curioso, ma efficace, il paragone
inventato dal Lombardi (cfr. <i>La Divina Commedia
di Dante Alighieri, col commento del Padre B.
Lombardi</i>, Roma, 1791), secondo il quale Dante
strabuzza gli occhi “siccome il pesce, tratto fuor
l’acqua”.

<p><a href="#line148"><i>148.</i></a> <b>e sanza udire e dir</b> ecc.:
giunti alla fine
dell’episodio il verso ripropone “il movimento
solitario” e “l’atteggamento trasognato e lento del
pellegrino” descritti nei primi versi. Il canto,
dunque, “si conclude come in un circolo, nel suo
significato di limpita parabola, costruita su una trama di
forti e evidenti antitesi” (Sapegno).

<p><a href="#line149"><i>149–150.</i></a> <b>che trema vocali e consonanti</b>:
intendi “che rende instabili e inconsistenti la funzione e il
significato stesso del le parole”.

<p><a href="#line149"><i>149.</i></a> <b>queta</b>:
quiete. Effettivamente l’atmosfera
generale del canto non è particolarmente movimentata
o truculenta (se si esclude, forse, il v. <a href="#line104">104</a>). Ma è
proprio questa caratteristica, quella che ci permette
di cogliere uno dei dati più rilevanti e significativi
dell’episodio. Sulla base di tale constatazione, già il
Buti, infatti, aveva notato che l’accenno alla quiete,
oltre il senso letterale, assume un potento rilievo
psicologico, poichè indica “la pace, la quale è nell’animo”
del poeta a cui si sostituisce quello che il
Sapegno chiamerà il “turbamento della coscienza”.
“Proprio da questo accostarsi tormentato ai temi di
un’esperienza reale e personamente sofferta” — continua
il Sapegno — <span title="riaffiorano">“riaffiorano</span> le note più dolenti del
sentimento dantesco”, che “si colora di austera
malinconia”, e nel quale prende “maggior rilievo e
respiro più ampio e solenne l’anelito alla liberazione
e alla pace. Sì che il tono, e il senso, dell’episodio
si dispiega con coerente svolgimento”. —
<b>trema</b>: “vibrat, tremit” [vibra, oscilla] (Benvenuto). Ma il
verbo è qui, usato nel senso transitivo di “far vibrare,
far tentennare, far oscillare”. Uso unico nel suo
genere che produce una “affascinante struttura verbale”
il cui “nitore e l’esattezza quasi tecnica della
rappresentazione” (Sapegno) sono accentuati e resi
più evidenti non solo dal forte <i>enjambement</i>, ma
anche dalla particolarità dei due oggetti su cui il
verbo esercita la sua azione, rompendone la tradizionale
“stilizzata geometria in una impressione di
mobilità incessante e turbinose” (Sapegno).

<p><a href="#line150"><i>150.</i></a> <b>vocali e consonanti</b>:
le vicende a cui il poeta
ha appena assistito “fanno un viluppo tra sé, e
avviluppano il sentimento e il pensiero, e quindi
la parola di Dante” (Tommaseo), cosicché “il fatto”
non può essere “vestito bene colle parole, come
si conviene” per “romprere questa pietra della
durezza e ostinazione” (Anonimo Fiorentino),
propria dell’incredibile evento che si è verificato
di fronte ai suoi occhi. Da qui la sensazione che
le componenti elementari del linguaggio convenzionalmente
articolato (le <i>vocali</i> e le <i>consonanti</i>)
non possano più esprimere “parola in forma che
si possa chiaramente intendere” (Vellutello). Non
resterebbe dunque che un “impasto di sonorità
verbali” che di lì a poco “si condenserà nel ritmo
di una commedia grottesca” (Sapegno). Ma, francamente,
un giudizio del genere sull’intero poema
mi pare un po’ eccessivo.

<p><a href="#line151"><i>151.</i></a> <b>la mente mia</b> ecc.:
improbabile e banalmente
impressionistica l’interpretazione del Landino (“né
andava a dirittura questo fesso”), ripresa dal
Vellutello che, alla parola <i>scema</i>, chiosa: “cioè alla sua
stultizia”. Già il Benvenuto aveva, infatti, chiarito
che in questo verso “auctor non nominat determinate
deficientiam” [il poeta non fa assolutamente
specifico riferimento alla deficienza], e aveva
spiegato che, nella circostanza, Dante, “quasi confusus”
[come disorientato], diviene “lentus et quasi
somnolentus” [torpido e mezzo addormentato], tanto
da non avere il coraggio di “solvere linguam;
quasi dicat: mea speculatio non sufficit ad videndum
et cognoscendum”, [aprir bocca; come a significare:
la mia mente non arriva a vedere e a conoscere].
Si tratterebbe, dunque, “ut tradunt Hippocras,
Galienus, Avicenna et alii physici” di “<i>oppressio
cerebri cum oblivione et continuo somno</i>” [come
affermano Ippocrate, Galieno, Avicenna e altri
medici, di oppressione dell’encefalo caratterizzata
da amnesia e continuo stato di sonnolenza]. Insomma,
per sintetizzare il tutto con una efficace espressione
presa in prestito dal Boccaccio, si potrebbe
concludere che Dante “era rimaso fieramente turbato
e tutto in sé medesimo si rodea”.
</div>

<a id="p53"><span class="pagenum">p53</span></a>
<h2>APPENDICI</h2>

<a id="p55"><span class="pagenum">p55</span></a>
<h3>I.</h3>

<p>Accanto a ciascun verso del “Gruccio”, è indicata la fonte di
riferimento nei vari canti del poema. Per i versi 23 e 24 si specifica
anche il tipo di <i>variatio</i> intervenuta.

<p style="font-size: 90%;">[N.B. — Si è usata una certa libertà
 sul piano dell’interpunzione e degli altri segni
diacritici che, d’altronde, ai tempi di Dante non erano quelli
 che si usano oggi]

<script>
function toggle() {
  let it = document.getElementById('italian');
  let en = document.getElementById('english');
  let button1 = document.getElementById('button1');
  let button2 = document.getElementById('button2');
  if (it.style.display == 'none') {
    it.style.display = 'inline-block';
    en.style.display = 'none';
    button1.textContent = '→ English →';
    button2.textContent = '→ English →';
  } else {
    en.style.display = 'inline-block';
    it.style.display = 'none';
    button1.textContent = '← Italiano ←';
    button2.textContent = '← Italiano ←';
  }
}
</script>
<p><button id="button1" onclick="toggle();">→ English →</button>

<div class="poem"><div class="counterpoint"><div id="italian" lang="it">
E, come l’uom che di trottare è lasso,
poi fummo fatti soli procedendo
di corno in corno e tra la cima e ’l basso.
Ci sentivano andar; però, tacendo
tra l’altre vidi un’ombra ch’aspettava;
per che, s’i’ mi tacea, me non riprendo.
E videmi e conobbemi e chiamava
e cominciò, raggiandomi d’un riso.
Pensa, lettor, s’io mi maravigliava
come chi trova suo cammin riciso
da quella parte onde ’l cuore ha la gente.
Io mi volsi ver lui, e guardail fiso
molto di là da quel che l’è parvente.
E quelli: «O figliuol mio, non ti dispiaccia,
ancor fia grave il memorar presente,
ch’a così fatta parte si confaccia
di ragionar coi buoni, o d’appressarsi».
E al maestro mio volse la faccia
oltre quanto potean li occhi allungarsi.
E sé continuando al primo detto,
come sotto li scudi per salvarsi,
guardommi, e con le man s’aperse il petto:
«Tu dei saper ch’i’ fui <i>de’ Bardonecchi,</i>
&emsp;&emsp;&emsp;&emsp;&emsp;&emsp;&emsp;&emsp;&emsp;&emsp;<i>(conte Ugolino)</i>
<i>Gruccio</i> nel volto dal mento al ciuffetto<a id="p56"><span class="pagenum">p56</span></a>
<i>(fesso)</i>
che recherà la tasca con tre becchi
che mai da circuir non si diparte.
Spesse fiate m’intronan li orecchi,
le spalle e ’l petto e del ventre gran parte;
e fanno un gibbo che si chiama catria,
sì come mostra esperienza e arte,
che suole esser disposto a sola latria;
che truono accoglie d’infiniti guai
e non molto distanti a la tua patria».
Allor conobbi chi era, a pregai:
«Perché tanta viltà nel core allette?
Perché ardire e franchezza non hai
nel suon de le parole maladette?
Perché hai tu così verso noi fatto?»
«Ma Vaticano e l’altre parti elette,
che membra feminine avìeno e atto»,
rispuose poi che lagrimar mi vide,
«falsava nel parere il lungo tratto
che pria turbava, sì che ’l ciel ne ride,
perché diede ’l consiglio frodolente.
Così fec’io, poi che mi provide
che, dove l’argomento della mente
fa crastino là giù de l’odierno,
non si pente chi guarda sottilmente
e che sempre riman tra ’l sole e ’l verno.
Ma se presso al mattin del ver si sogna
di che ragiono, per l’arco superno
stanno a’ perdoni a chieder lor bisogna
<i>beati, quorum tecta sunt peccata,</i>
mettendo i denti in nota di cicogna
non sanza prima far grande aggirata.
Né per esser battuta ancor si pente,
cantando come donna innamorata
che di foco d’amor par sempre ardente,
la mente mia che di sé fa letizia.
Nessun riparo vi può far la gente,
quand’io procuro a’ mia maggior trestizia!».
Allor mi pinser li argomenti gravi
di fede, e non d’eretica nequizia,
soffiata e stretta da li venti schiavi,<a id="p57"><span class="pagenum">p57</span></a>
c’ha disviate le pecore e li agni,
calcando i buoni e sollevando i pravi:
«Con noi per poco, e va’ là coi compagni!»,
diss’io, «là dove (di’ ch’usura offende?)
la gente nuova e i subiti guadagni
qual va dinanzi e qual di retro il prende!
Ché quello imperador che là sù regna,
poi che morì, cotal moneta rende
che de la sua virtute l’aura impregna,
sì che si fa de la vendetta ghiotto
coi dossi de le man faccendo insegna...»
«...che corre al ben con ordine corrotto
per che l’umana gente si rabbuffa».
Non altrimenti l’anitra di botto,
quanto ’l falcon s’appressa, giù s’attuffa
di là dal fiumicello, per mirare
che quei campasse per aver la zuffa;
tal mi fec’io, non possendo parlare.
E sé continuando al primo detto:
«Ma perché paia ben ciò che non pare,
lascia parlare a me, ch’i’ ho concetto,
con maggior chiovi che d’altrui sermone,
la giustizia di Dio, ne l’interdetto,
come udirai con aperta ragione:
l’esser qua giù, lasciando il dolce loco
ch’è principio a la via di salvazione,
nulla sen perde, ed esso dura poco:
l’Angel di Dio, sedendo in su la soglia,
de le magiche frode seppe il gioco
che mai non empie la bramosa voglia;
ma perché frode è de l’uom proprio male,
e frutta sempre e mai non perde foglia,
la braccia <span title="aperse ,">aperse,</span> e indi aperse l’ale,
sotto le quai ciascun cambiava muso,
corruttibile ancora, ad immortale.
Ma perch’io non proceda troppo chiuso,
tal quale io dico, e’ fassi col suo atto,
sì che possibil sia l’andare in suso,
perché men paia il mal futuro e ’l fatto».
Allor lo presi per la cuticagna:
«Perché hai tu così verso noi fatto<a id="p58"><span class="pagenum">p58</span></a>
d’ogne costume e pien d’ogne magagna?»
(Oh me dolente! come me riscossi!),
«Lèvati quinci, e non mi dar più lagna!».
«Tu non pensavi ch’io loico fossi!»,
a la risposta così mi prevenne,
«Cosa di là ond’io vivendo mossi,
trattando l’aere con l’etterne penne,
escusar puommi di quel ch’io m’accuso:
tale innocenza là giù si ritenne.
Così de l’atto suo, per li occhi infuso,
è quel che spera ogni fedel com’io:
sì come torna colui che va giuso
ne la presenza del Figliuol di Dio,
io sarei messo già per lo sentiero
di benigna letizia in atto pio,
credendo e non credendo dicer vero».
Allora udi’: «Dirittamente senti
l’angelica natura e ’l ministero
per confondere in sé due reggimenti!»
Così per una Voce detto fue
a cui tutti li tempi son presenti;
«Entra nel petto mio, e spira tue
l’amor che move il sole e l’altre stelle.
Or va, ch’un sol volere è d’ambedue!»
A questa Voce vid’io più fiammelle
di grado in grado scendere e girarsi,
e ogne giro le facea più belle
sì del cantare e sì del fiammeggiarsi
al piè de l’alta ripa che pur sale.
Poi, come nel percuoter d’i ciocchi arsi,
un carro, in su due rote, triunfale,
ivi mi parve in una visione.
Esso tendeva in sù l’una e l’altra ale
sì come quando il colombo si pone.
E ’l peccator, che ’ntese, non s’infinse,
girando e mormorando, l’affezione;
piuttosto, dentro, il suo novo ristrinse.
Per ch’io mi mossi, e a lui venni ratto,
e, come ambo le luci mi dipinse,
rividil più lucente e maggior fatto.
Così sparì; e io sù mi levai<a id="p59"><span class="pagenum">p59</span></a>
però che l’occhio m’avea tutto tratto.
E sanza udire e dir pensoso andai
fuor de la queta, ne l’aura che trema
vocali e consonanti; e io notai
la mente mia da me medesmo scema.
</div><div id="english" lang="en" style="display: none;">
And, like a man who wearies in a race,
 we were made alone and lone went on
 from horn to horn, from summit to the base.
Taciturn — though they heard that we had gone —
 among the others a waiting shade I saw;
 thus, if I was silent, I reproach me none.
He saw me and he knew me and he called
 and began, illuminating me with a smile.
 Think, reader, if I was filled with awe
as one who finds his path cut off
 just where a person’s heart should be.
 I turned to him and fixed my gaze
far beyond all that he could see.
 And he: “Don’t be displeased, O son of mine,
 though heavy right now be that memory,
that it’s proportioned well to such a one
 to reason with the good, or to approach them.”
 And to my guide he turned his face
with eyes strained to their utmost limit.
 And continuing from where he’d left,
 as under a shield to save itself,
he regarded me, and with his hands disclosed his chest:
 “Take note that I was <i>Bardonecchi</i>,
 &emsp;&emsp;&emsp;&emsp;&emsp;&emsp;&emsp;&emsp;&emsp;<i>(Count Ugolino)</i>
 <i>Gruccio</i> in face, from chin to tress,
 <i>(split)</i>
who brings the pouch with the three goats on it
 which never ceases in its circulation.
 Oft they’ve thundered at my ears,
the shoulders, chest, and of the paunch a part;
 and form a hump that men call <i>catria</i>,
 as shown by experiment and art,
that once devoted itself only to worship;
 a thunder appropriate to infinite woe
 and not far off from your own city.”
Then I knew him, and I asked:
 “Why does such cowardice in your heart abound?
 Why do you lack daring and surety
at these accursed words’ sound?
 Why have you dealt this way with us?”
 “The Vatican, and elect others,
that have the shape of females, and the act,”
 he answered, when he saw I cried,
 “falsened the appearance of that lengthy tract
that formerly roiled, so heaven smiles wide,
 because he gave that fraudulent counsel.
 Thus I felt, when I was supplied.
For when the power of the mind
 puts off till tomorrow what could have been today,
 no one repents, if one regards closely,
and always remains between the sun and the winter.
 But if as morning nears we dream truly
 of that which I relate, along the supernal arc
at pardons they must beg
 <i>beati, quorum tecta sunt peccata,</i>
 clattering their teeth like storks
without omitting first to circle wide.
 Neither repents under these blows —
 singing like a lady touched by love
who with love’s fire always seems to glow —
 my mind, that finds within itself such joy.
 No refuge can there be for mankind,
if I procure a greater anguish for mine own!”
 I was driven by his judicious reasoning
 of faith, and not of heretical iniquity,
blown and packed by Slavonian gales,
 by which both sheep and lambs have been led astray,
 trampling down the good and raising up the vicious:
“With us so briefly, and there goes, with company,”
 I said, “to where (you said usury offends?)
 the new men and their sudden profits
one goes before, and one behind prehends!
 That the emperor who reigns up there,
 since he died, such coin he spends
that that power impregnates the air;
 thus he goes greedily after vengeance
 with the back of the hand making signs—”
“—Which runs after the good ordered corruptly;
 for which the race of men disorder themselves.”
 Just as a wild duck abruptly,
when the falcon nears, dives right down
 to the other side of the stream, to seek
 that he’d escape to fight again;
so it was with me, being unable to speak.
 And continuing from where he’d left:
 “But so to clarify that which now is opaque,
leave speech to me, for I have understood,
 with stronger nails than others’ mere orations,
 the justice of God, in the interdicting,
as you will hear in frank conversation:
 existence thus below — leaving the sweet place —
 <em>that</em> is the first step on the way to salvation;
nothing lacks, and it lasts but a brief space.
 The Angel of God, sitting on the threshold,
 knowing all the ways of magic fraud
whose greedy appetite cannot be controlled —
 since fraud is a sin unique to man,
 and always fruits and never loses its leaves —
he opens his arms, and then spreads his wings,
 under the which each muzzle changes shape,
 corruptible still, to the immortal.
But because I would not proceed so darkly,
 as I have said, and did it voluntarily,
 so that we can ascend upward,
to eclipse all future evil, and all past.”
 Then I grabbed him by the scruff:
 “Why have you dealt this way with us,
far from all gentility and full of all that’s rough?"
 (Oh, wretch that I am, how I shuddered!),
 “Take yourself off; you’ve bothered me enough!”
“You didn’t reckon I’d be versed in logic,”
 his response thus anticipated me:
 “Something there, when I, living, return,
fanning the air with eternal pinions,
 may excuse me for that of which I accuse myself:
 such innocence imprisoned down below.
Thus the aspect flowing through my eyes,
 and that which is hoped for by all the faithful such as I:
 just as a man who plunges down will rise
in the estimation of the Son of God,
 I would be halfway there by now
 from kindly joy in pious acts,
believing and not believing to speak the truth.”
 Then I heard: “Rightly you comprehend
 the nature of the angels and their ministry
by conflating these two governments!”
 Thus spake a Voice
 in which all times are present:
“Enter in my breast, and breathe
 the Love that moves the sun and the other stars.
 Now go, for one will prompts us both!”
At this speech I saw more flames
 descending — spinning from rung to rung,
 and every turn made them more lovely
both in song and in the flaming —
 to the steeply rising foot of that high bank.
 Then, as when striking a burning log,
a two-wheeled chariot, triumphant,
 thereupon appeared to me in a mystic vision.
 It lifted up the one and the other of its wings,
just as when a dove alights.
 And the sinner, who was listening, did not hide
 his affection, circling and murmuring;
rapidly he recomposed his features.
 At that I stirred, and hastened to him
 just as was painted on both my eyes —
appearing now both larger and brighter,
 so he disappeared, and up I got
 as my eyes were so raptly drawn.
Deaf and silent then I walked, in thought,
 out of the still, into an air that quivered
 vowels and consonants; and, I note,
 even now my mental faculties are shivered.
</div><div>
<a id="line1"></a>Purg. 24, 70
<a id="line2"></a>Purg. 14, 130
<a id="line3"></a>Par. 14, 109
<a id="line4"></a>Purg. 14, 128
<a id="line5"></a>Purg. 13, 100<span class="linenum">5</span>
<a id="line6"></a>Par. 4, 7
<a id="line7"></a>Purg. 11, 76
<a id="line8"></a>Par. 7, 17
<a id="line9"></a>Purg. 31, 124
<a id="line10"></a>Par. 23, 63<span class="linenum">10</span>
<a id="line11"></a>Purg. 10, 48
<a id="line12"></a>Purg. 3, 106
<a id="line13"></a>Par. 19, 57
<a id="line14"></a>Inf. 15, 31
<a id="line15"></a>Purg. 23, 117<span class="linenum">15</span>
<a id="line16"></a>Inf. 34, 33
<a id="line17"></a>Purg. 16, 120
<a id="line18"></a>Inf. 22, 61
<a id="line19"></a>Purg. 15, 140
<a id="line20"></a>Inf. 10, 76<span class="linenum">20</span>
<a id="line21"></a>Purg. 32, 19
<a id="line22"></a>Inf. 28, 29
<a id="line23"></a>Inf. 33, 13

<a id="line24"></a>Inf. 28, 33<a id="p56"><span class="pagenum">p56</span></a>

<a id="line25"></a>Inf. 17, 73<span class="linenum">25</span>
<a id="line26"></a>Par. 29, 54
<a id="line27"></a>Inf. 17, 71
<a id="line28"></a>Inf. 31, 47
<a id="line29"></a>Par. 21, 109
<a id="line30"></a>Purg. 15, 21<span class="linenum">30</span>
<a id="line31"></a>Par. 21, 111
<a id="line32"></a>Inf. 4, 9
<a id="line33"></a>Par. 21, 107
<a id="line34"></a>Purg. 2, 86
<a id="line35"></a>Inf. 2, 122<span class="linenum">35</span>
<a id="line36"></a>Inf. 2, 123
<a id="line37"></a>Inf. 8, 95
<a id="line38"></a>Purg. 15, 90
<a id="line39"></a>Par. 9, 139
<a id="line40"></a>Inf. 9, 39<span class="linenum">40</span>
<a id="line41"></a>Inf. 1, 92
<a id="line42"></a>Purg. 29, 44
<a id="line43"></a>Par. 28, 83
<a id="line44"></a>Inf. 27, 116
<a id="line45"></a>Par. 28, 85<span class="linenum">45</span>
<a id="line46"></a>Inf. 31, 55
<a id="line47"></a>Par. 20, 54
<a id="line48"></a>Inf. 31, 53
<a id="line49"></a>Purg. 4, 81
<a id="line50"></a>Inf. 26, 7<span class="linenum">50</span>
<a id="line51"></a>Par. 20, 50
<a id="line52"></a>Purg. 13, 62
<a id="line53"></a>Purg. 29, 3
<a id="line54"></a>Inf. 32, 36
<a id="line55"></a>Inf. 8, 79<span class="linenum">55</span>
<a id="line56"></a>Par. 9, 45
<a id="line57"></a>Purg. 29, 1
<a id="line58"></a>Purg. 27, 96
<a id="line59"></a>Par. 16, 20
<a id="line60"></a>Inf. 31, 57<span class="linenum">60</span>
<a id="line61"></a>Inf. 22, 111
<a id="line62"></a>Inf. 27, 106
<a id="line63"></a>Par. 4, 69
<a id="line64"></a>Purg. 30, 87<a id="p57"><span class="pagenum">p57</span></a>
<a id="line65"></a>Par. 9, 131<span class="linenum">65</span>
<a id="line66"></a>Inf. 19, 105
<a id="line67"></a>Inf. 16, 71
<a id="line68"></a>Inf. 11, 95
<a id="line69"></a>Inf. 16, 73
<a id="line70"></a>Purg. 6, 5<span class="linenum">70</span>
<a id="line71"></a>Inf. 1, 124
<a id="line72"></a>Purg. 11, 125
<a id="line73"></a>Purg. 28, 110
<a id="line74"></a>Purg. 17, 122
<a id="line75"></a>Purg. 3, 102<span class="linenum">75</span>
<a id="line76"></a>Purg. 17, 126
<a id="line77"></a>Inf. 7, 63
<a id="line78"></a>Inf. 22, 130
<a id="line79"></a>Inf. 22, 131
<a id="line80"></a>Purg. 28, 35<span class="linenum">80</span>
<a id="line81"></a>Inf. 22, 135
<a id="line82"></a>Inf. 30, 139
<a id="line83"></a>Inf. 10, 76
<a id="line84"></a>Par. 13, 91
<a id="line85"></a>Inf. 26, 73<span class="linenum">85</span>
<a id="line86"></a>Purg. 8, 138
<a id="line87"></a>Purg. 33, 71
<a id="line88"></a>Inf. 11, 33
<a id="line89"></a>Par. 32, 101
<a id="line90"></a>Inf. 2, 30<span class="linenum">90</span>
<a id="line91"></a>Par. 15, 18
<a id="line92"></a>Purg. 9, 104
<a id="line93"></a>Inf. 20, 117
<a id="line94"></a>Inf. 1, 98
<a id="line95"></a>Inf. 11, 25<span class="linenum">95</span>
<a id="line96"></a>Par. 18, 30
<a id="line97"></a>Purg. 12, 91
<a id="line98"></a>Inf. 25, 123
<a id="line99"></a>Inf. 2, 14
<a id="line100"></a>Par. 11, 73<span class="linenum">100</span>
<a id="line101"></a>Par. 5, 30
<a id="line102"></a>Purg. 3, 77
<a id="line103"></a>Purg. 20, 85
<a id="line104"></a>Inf. 32, 97
<a id="line105"></a>Purg. 15, 90<span class="linenum">105</span><a id="p58"><span class="pagenum">p58</span></a>
<a id="line106"></a>Inf. 33, 152
<a id="line107"></a>Inf. 27, 121
<a id="line108"></a>Inf. 32, 95
<a id="line109"></a>Inf. 27, 123
<a id="line110"></a>Par. 25, 51<span class="linenum">110</span>
<a id="line111"></a>Purg. 19, 96
<a id="line112"></a>Purg. 2, 35
<a id="line113"></a>Par. 14, 136
<a id="line114"></a>Par. 32, 84
<a id="line115"></a>Par. 1, 52<span class="linenum">115</span>
<a id="line116"></a>Par. 26, 60
<a id="line117"></a>Inf. 16, 133
<a id="line118"></a>Par. 27, 24
<a id="line119"></a>Inf. 30, 84
<a id="line120"></a><span title="Par. 31, 72">Par. 31, 62</span><span class="linenum">120</span>
<a id="line121"></a>Par. 29, 83
<a id="line122"></a>Par. 24, 67
<a id="line123"></a>Par. 10, 117
<a id="line124"></a>Purg. 16, 128
<a id="line125"></a>Purg. 16, 28<span class="linenum">125</span>
<a id="line126"></a>Par. 17, 18
<a id="line127"></a>Par. 1, 19
<a id="line128"></a>Par. 33, 145
<a id="line129"></a>Inf. 2, 139
<a id="line130"></a>Par. 21, 136<span class="linenum">130</span>
<a id="line131"></a>Par. 21, 137
<a id="line132"></a>Par. 21, 138
<a id="line133"></a>Par. 12, 23
<a id="line134"></a>Purg. 10, 23
<a id="line135"></a>Par. 18, 100<span class="linenum">135</span>
<a id="line136"></a>Purg. 29, 107
<a id="line137"></a>Purg. 15, 85
<a id="line138"></a>Purg. 29, 109
<a id="line139"></a>Par. 25, 19
<a id="line140"></a>Inf. 24, 130<span class="linenum">140</span>
<a id="line141"></a>Par. 25, 21
<a id="line142"></a>Inf. 9, 3
<a id="line143"></a>Inf. 21, 91
<a id="line144"></a>Par. 23, 91
<a id="line145"></a>Purg. 2, 21<span class="linenum">145</span>
<a id="line146"></a>Purg. 1, 109<a id="p59"><span class="pagenum">p59</span></a>
<a id="line147"></a>Inf. 9, 35
<a id="line148"></a>Purg. 26, 100
<a id="line149"></a>Inf. 4, 150
<a id="line150"></a>Par. 18, 89<span class="linenum">150</span>
<a id="line151"></a>Par. 30, 27
</div></div><!-- counterpoint --></div>

<p><button id="button2" onclick="toggle();">→ English →</button>

<h3>II. Le invettive e gli sfoghi</h3>
<a id="p60"><span class="pagenum">p60</span></a>

<p><i>Inferno</i>:<br>
XIX, 1–6 (contro i simoniaci)<br>
XIX, 90–114 (contro i papi simoniaci)<br>
XIX, <span title="115– 17">115–117</span> (contro l’imperatore Costantino)<br>
XXV, 10–12 (contro Pistoia)<br>
XXVI, 1–12 (contro Firenze)<br>
XXXIII, 79–84 (contro Pisa)<br>
XXXIII, 151–153 (contro Genova)<br>
<p><i>Purgatorio</i>:<br>
VI, 76–96 (contro l’Italia)<br>
VI, 97–117 (contro l’imperatore Alberto d’Asburgo)<br>
<!-- In my edition, there is a smudge running sideways through the Roman numerals
     on the next four lines. Magnification reveals nothing (yet). -->
VI, 118–126 (contro Cristo)<br>
VI, 126–151 (ancora contro Firenze)<br>
X, 121–129 (contro i superbi)<br>
XIV, 99–123 (contro i romagnoli)<br>
XV, 10–15 (contro l’umana cupidigia)<br>
<p><i>Paradiso</i>:<br>
VI, 100–111 (contro i Guelfi e i Ghibellini)<br>
IX, 10–13 (contro i peccatori in generale)<br>
IX, 127–141 (contro il clero romano)<br>
XI, 1–9 (contro l’attaccamento alle cose terrene)<br>
XI, 124–129 (contro la decadenza dei Benedettini)<br>
XII, 112–120 (contro la decadenza dei Francescani)<br>
XVI, 52–57 (contro la decadenza dei fiorentini)<br>
XVII, 115–132 (contro la decadenza del mondo)<br>
XIX, 115–147 (contro la decadenza dei prìncipi cristiani)<br>
XXI, 127–141 (contro i prelati)<br>
XXVII, 21–27 (contro i papi corrotti)<br>
XXVII, 40–54 (ancora contro i papi corrotti)<br>
XXVII, 55–60 (contro Dio che non interviene)<br>
XXVII, 121–141 (ancora contro l’umana cupidigia)<br>
XXIX, 108–126 (contro le prediche vuote e interessate)<br>
XXX, 139–141 (ancora contro l’umana cupidigia)<br>

<h3>III. Notizie su Gruccio de’ Bardonecchi<sup><a href="#fn1d">1</a></sup></h3>
<a id="p61"><span class="pagenum">p61</span></a>

<p>“Magnus et suptilissimus archimista”<sup><a href="#fn2d">2</a></sup>,
 intendendo con questa parola
“quella parte di alchimia che è appellata sofistica”<sup><a href="#fn3d">3</a></sup>,
 Gruccio era di
origine abbastanza umile: “uno popolare di picciol sangue”, come
attesta l’Anonimo Fiorentino, il quale aggiunge che “fu da
 Firenze”<sup><a href="#fn4d">4</a></sup>.

<p>Abbilissimo nei maneggi, “seppe contraffare ogni
 uomo”<sup><a href="#fn5d">5</a></sup>, tanto che,
bazzicando in ambienti frequentati da persone che intendevano
“all’avarizia e all’acquisto per ogni modo, con violenza e
 rubamento”<sup><a href="#fn6d">6</a></sup>,
“cautamente si mosse con alcuno compagno”<sup><a href="#fn7d">7</a></sup>
 e, da “omo molto saputo”
che “ebbe molto le virtù politiche e guadagnava
 molto”<sup><a href="#fn8d">8</a></sup>, presto
si arricchì diventando “omo di corte”<sup><a href="#fn9d">9</a></sup>,
 ma anche mantenendo “magnam
sequelam in populo”<sup><a href="#fn10d">10</a></sup>.
 E questo ottenne in quanto, ricevuti incarichi
lucrosi e “in ufficio e altrove avendo fatto dell’altrui
 suo”<sup><a href="#fn11d">11</a></sup>, si mostrò
tuttavia sempre “flexibilis”<sup><a href="#fn12d">12</a></sup>,
 ebbe “respectum ad conventionem”<sup><a href="#fn13d">13</a></sup> e,
<a id="p62"><span class="pagenum">p62</span></a>
“pascette molte genti, imperò che tenea grande
 famiglia”<sup><a href="#fn14d">14</a></sup>.

<p>In effetti Gruccio, pur essendo “grandissimo rubatore dounque potea”,
tanto che “chiunque volea rubare era da lui ricevuto e datogli aiuto e
favore”<sup><a href="#fn15d">15</a></sup>, in “tanta multitudine
 avarorum”, non fu “avarus in retinendo,
sed in capiendo”<sup><a href="#fn16d">16</a></sup>, per cui, anche
 se “ogni suo atto si drizzava ad avere
pecunia”, si mostrò sempre “largo e curiale uomo e de grande
 cortesia”<sup><a href="#fn17d">17</a></sup>,
riuscendo a raggirare gli altri con grande abilità. Risultato che ottenne
anche perché “labia et os multum et saepe
 exercuit”<sup><a href="#fn18d">18</a></sup>, al punto che
“nullum sermonem sciebat facere, quem non condiret oleo adulationis;
omnes ungebat, omnes lingebat, etiam vilissimos et mercenarios
famulos”<sup><a href="#fn19d">19</a></sup>. È per questo che
 Pietro di Dante lo paragona curiosamente
al “bivero animali, quod cum cauda piscatur mittendo ipsam in aquam
et ipsam agitando, ex cuius pinguedine resultant guttae ad modum olei;
et dum pisces ad eas veniunt, tunc se revolvendo eos
 capit”<sup><a href="#fn20d">20</a></sup>.

<p>E riuscì sempre a guardarsi le spalle<sup><a href="#fn21d">21</a></sup>,
 frequentando persone ricche
e “senatores de ordine illustri”<sup><a href="#fn22d">22</a></sup>,
che “dierongli grande quantità di
denari”<sup><a href="#fn23d">23</a></sup>, stabilendo rapporti
 “cum dominis Lombardiae tempore suo, inter
quos tractabat saepe”<sup><a href="#fn24d">24</a></sup> e, sopratutto,
 entrando nelle grazie della Curia
romana col rivelare “li segreti dello imperatore a’ suoi nemici, cioè al
papa”<sup><a href="#fn25d">25</a></sup> e col mostrarsi disponibile
 a “potius contra conscientiam
complacere Bonifacio, quam displicere illi pro salute animae
 suae”<sup><a href="#fn26d">26</a></sup>.
Per questo fu lui ad avere l’incarico dallo stesso Bonifacio “di trattare
<a id="p63"><span class="pagenum">p63</span></a>
della pace coi Colonnesi e promise loro ciò che vollono, e rimise messer
Iacopo e messer Piero della Colonna nel
 cardinalato”<sup><a href="#fn27d">27</a></sup>, salvo poi
perseguitarli e disfarli.

<p>Continuavo intanto le sue abituali frequentazioni: quelle con
“simoniaci, avari, rattori”, con “cherici tristi” che
 <span title="non">“non</span> curavano se non
 <!--
 Note: Buti Purg. 6.13–24 supplies “rubatori...” and “tolto...”
 Buti Inf. 19.105 supplies “e così danno materia a’ cherici
 d’essere tristi, e non curare se non d’avere danari...”
 Sapegno Par. 27.26 attributes “simoniaci...” to “Buti,” but I
 don’t see it in Buti. I wouldn’t have looked these all up, except
 that the quotation marks here are mismatched in Chiti’s text.
 -->
d’avere danari” e con “rubatori e omini violenti” che “aveano tolto al
Comune”<sup><a href="#fn28d">28</a></sup>. In particolare
 fa spicco il rapporto privilegiato con un
individuo che il Benvenuto definisce “magnus
 bestionus”<sup><a href="#fn29d">29</a></sup> e “vir mirabilis,
magnus, membrutus, niger pilo et carne fortissimus, qui caput suum
portabat erectum contra coelum”<sup><a href="#fn30d">30</a></sup>.
 L’amicizia fra i due fu molto stretta:
“fuerunt sodales, quasi simul sedentes ad
 mensam”<sup><a href="#fn31d">31</a></sup>. E poiché, a quanto
pare, questo tale “fu il primo che trovò mettere, in fagiani e pernici
arrosto, garofani”<sup><a href="#fn32d">32</a></sup>, si racconta
 che Gruccio in suo onore “faciebat —
appunto — assari phasianos et capones ad prunas factas ex
 gariofilis”<sup><a href="#fn33d">33</a></sup>.

<p>Una gran bella vita, dunque, e dispendiosa, anche se funestata una
volta dal suicidio di uno della combriccola, “il quale, poich’ebbe distrutta
la sua facoltà, per dolore e per disperazione s’appiccò per la gola in casa
sua”<sup><a href="#fn34d">34</a></sup>. Ma non dovette essere una
 gran tragedia, se è vero che la brigata
degli amici di Gruccio, ancora secondo la testimonianza del Buti,
“continuò a vivere molto lussuriosamente e prodigalmente, stando in cene e
desinari, sempre cavalcando bellissimi cavalli ferrati coi ferri d’ariento,
vestendo bellissime robe, tenendo famigli vestiti a taglia e spenditori,
facendo sempre più e più vivande e di grande spesa”. Gruccio però pur
essendo, secondo il Benvenuto, il vero “princeps
 gregis”<sup><a href="#fn35d">35</a></sup>, si tenne sempre
defilato: parlava “verecunde”<sup><a href="#fn36d">36</a></sup>, usava
 “belli motti”<sup><a href="#fn37d">37</a></sup> e si mostrava in
<a id="p64"><span class="pagenum">p64</span></a>
ogni occasione ufficiale “cavaliere pieno di cortesia e
 d’onore”<sup><a href="#fn38d">38</a></sup>.

<p>D’altra parte anche per l’aspetto Gruccio si distingueva nettamente
dai suoi gaudenti compari: di “colore cenerognolo”, in “quello concavo
che fanno le spalle di rietro sotto il nodo del
 collo”<sup><a href="#fn39d">39</a></sup> gli spiccava “una
pars in extremo eminens et altior”<sup><a href="#fn40d">40</a></sup>
 che pareva “tutto uno masso a
vederla”<sup><a href="#fn41d">41</a></sup>. Aveva anche dei problemi
 di deambulazione: “era zoppo del
corpo”, dice il Lana; “erat claudus”<sup><a href="#fn42d">42</a></sup>,
 conferma il Benvenuto.

<p>Ma l’uomo fu tale che riuscì a trasformare in un vantaggio questi
evidenti handicap, da cui in un primo tempo — prima di acquistare
sicurezza e potenza — era stato intralciato<sup><a href="#fn43d">43</a></sup>.
 Riuscì infatti a far credere che
“dette infermità” gli avesse concesse “Colui ch’è datore di tutte le grazie,
in ciò esaudendo li suoi devoti prieghi”<sup><a href="#fn44d">44</a></sup>,
 creando le condizioni favorevoli
alla nascita di una specie di venerazione o <i>latria</i> — come dice Dante
— per la sua gobba, confermata anche dal Buti, là dove ci informa esserci,
ancora ai suoi tempi, fedeli che ad essa “per la fortuna si botano e fanno
priego a’ santi”.

<p>E, in effetti, fu proprio sul versante del sacro e della Chiesa che Gruccio
sviluppò la sua azione, mettendosi al servizio della sua potenza a corpo
morto e assumendo costantemente i valori, l’ideologia e la politica della
Curia romana: dalla rivendicazione di un maggior potere — come se non
bastasse quello che aveva! — anche attraverso la lamentazione vittimistica
per un’istituzione “quodammodo matrona potens, regina urbium, nunc
proh dolor! pro magna parte serva et sclava
 omnium”<sup><a href="#fn45d">45</a></sup>, alla condivisione
delle sue pretese teocratiche, come dimostrerebbe un’opera di diritto
canonico attribuita a Bonifacio VIII, ma che il Benvenuto afferma essere di
mano di Gruccio, in cui l’autore “non divisit potestatem temporalem a
spirituali, immo utrumque officium confudit in
 unum”<sup><a href="#fn46d">46</a></sup>, alla condanna
dei cristiani che, come dirà il Serravalle “recedeunt ab Ecclesia matre sua,
<a id="p65"><span class="pagenum">p65</span></a>
et vadunt huc illuc vagando, et sic incidunt in manibus
 diaboli”<sup><a href="#fn47d">47</a></sup>. Fu una
dedizione pressoché assoluta. Ma voleva che si sapesse. Ecco allora, ogni
tanto, il sospiro sorniorne con cui alzandosi dallo scranno, si congedava da
qualche prelato a cui petizione aveva promesso il suo intervento in
qualche affare delicato: “Ahi Sancte Deus, quanta mala patimur pro Ecclesia
Dei!”<sup><a href="#fn48d">48</a></sup>.

<p>Così, sempre con un occhio di riguardo per la Chiesa, non potendo
comunque negare completamente l’evidenza dei fatti, fu autore di un
secondo libro (perduto anch’esso<sup><a href="#fn49d">49</a></sup>) —
 nel quale — secondo la testimonianza
del Buti — avrebbe raccolto “tutti i mali che erano stati nel mondo dal
diluvio infino ai suoi tempi, dimostrando che minori sono stati li mali nel
mondo nel tempo dei cristiani che nel tempo dei pagani e tra
 <span title="pagani”">pagani”.</span>

<p>In particolare della Chiesa Gruccio condivise la caratteristica posizione
ferocemente sessuofobica e misogina. Si scagliò violentemente
contro coloro che sono “adeo in opera venerea luxuriosa implicitos, quod
porci quodammodo adaptantur”<sup><a href="#fn50d">50</a></sup>,
 e giudicò in blocco le donne infedeli
e incostanti per carnale natura: “per unam mulierem — ebbe a sostenere
— et suam operam potest faciliter arbitrare de aliis, quia quantum ad
infidelitatem sunt quasi omnes equales; quia amor mulierum non durat
nisi continetur oculo, vel tactu
 accendatur”<sup><a href="#fn51d">51</a></sup>. Lo troviamo dunque a
scagliar fuoco e fulmini contro certa moda del vestire, sostenendo “che
il primo atto e il più popolarseco e volgare della onestade della femmina
è il tenere scoperte quelle membra che la natura richiede che siano
chiuse”, e a proporre, poiché non basta “il comandamento del diocesano”,
che “il Comune faccia una legge proibitiva”, prescrivendo l’obbligo del
“velo in segno d’onestade e d’ubbidienza”<sup><a href="#fn52d">52</a></sup>.

<p>Per altro verso, invece — quando non erano in ballo questioni di sesso
o di donne, o questioni di immediato interesse pratico e
personale<sup><a href="#fn53d">53</a></sup> —
<a id="p66"><span class="pagenum">p66</span></a>
Gruccio mostrava una evidente tendenza alla comprensione e al lassimo:
“si Deus benignus, quare sacerdos eius
 austerus?”<sup><a href="#fn54d">54</a></sup> — ebbe a dire una
volta. Bisogna dunque lasciar correre. E in effetti, pare che Gruccio fosse
caratterizzato da un radicale pessimismo nei confronti della natura debole
e incorreggibilmente peccaminosa degli uomini. “Primus homo factus
est de limo terrae, et ab ipso contraxit omnem amorem
 mali”<sup><a href="#fn55d">55</a></sup>, osservava
cupamente. Oppure, citando un detto di Salomone: “unus est interitus
hominis et iumentorum et aequa utriusque
 conditio”<sup><a href="#fn56d">56</a></sup>. Perché dunque
stupirsi del fatto che ci siano uomini che “per loro capre e per loro asini
e per loro buoi e per lor mercatanza, fanno
 voti”<sup><a href="#fn57d">57</a></sup>, che molti siano “i modi
del rubare”<sup><a href="#fn58d">58</a></sup> che hanno escogitato;
 che ci si dedichi “dominiis et
potestatibus temporalibus”<sup><a href="#fn59d">59</a></sup>
 trascurando “l’opere meritorie per la
salute”<sup><a href="#fn60d">60</a></sup> dell’anima? Ma va detto che
 tutto ciò potrebbe essere anche soltanto
un mezzo escogitato da Gruccio per giustificare in modo, per così dire
filosofico e alto, la sua coerente e costante perseveranza nelle scelte
pratiche e morali di vita, la cui natura maligna non volle mai ammettere.
“Non si volle mai pentere”, ci informa l’Anonimo Fiorentino. A che pro?
Se l’uomo è fatto così, vuol dire che questa è stata la volontà di Dio e non
c’è peccato. Anzi il male che compiono gli uomini non è che la
realizzazione del Suo sommo disegno, altrimenti li avrebbe creati di natura
diversa.

<p>Questa terribile realtà è proprio quella che Dante scopre nel suo
sconvolgente Canto, incarnandola figurativamente nella perniciosa e
lubrica figura di Gruccio de’ Bardonecchi; un uomo che fu secondo i
<span title="contempornei">contemporanei</span> “armarium omnis malitiae”<sup><a href="#fn61d">61</a></sup>,
 e “cagione d’ogni male
della terra”<sup><a href="#fn62d">62</a></sup>: insomma una specie di
 incarnazione di Belzebù. Ma poiché
era un uomo che, “quando è mal tempo sta appiattato, e come ritorna lo
bono tempo esce fora e par che faccia beffe di tutti li
 altri”<sup><a href="#fn63d">63</a></sup> procedendo
<a id="p67"><span class="pagenum">p67</span></a>
alla vendetta, di lui era troppo pericoloso parlare o scrivere apertamente.
Chi dunque ebbe il coraggio di parlare lo fece
 sottovoce<sup><a href="#fn64d">64</a></sup>, chi ebbe il
coraggio di scrivere trovò il modo di mimetizzare accuratamente il suo
testo. Come accadde a Dante e a tutti i suoi chiosatori.

<div class="footnotes">
<p><a id="fn1d"></a><sup>1</sup> &nbsp;
Tutte le testimonianze sono ricavate dalle chiose al <i>Canto</i> celate dai vari 
commentatori trecenteschi in mezzo a quelle tradizionali.

<p><a id="fn2d"></a><sup>2</sup> &nbsp;
“Esperto e astutissimo alchimista” (Cfr. <i>Il commento dantesco di Graziolo de
Bambagliuoli</i> [1324]).

<p><a id="fn3d"></a><sup>3</sup> &nbsp;
Cfr. <i>Comedia di Dante Allaghieri</i> col commento di Jacopo della Lana bolognese
(1324).

<p><a id="fn4d"></a><sup>4</sup> &nbsp;
Cfr. <i>Commento alla Divina Commedia</i> di Anonimo del secolo XIV.

<p><a id="fn5d"></a><sup>5</sup> &nbsp;
Ibid.

<p><a id="fn6d"></a><sup>6</sup> &nbsp;
Cfr. <i>Commento di Francesco Buti sopra la Divina Commedia di Dante</i> attorno al
1380).

<p><a id="fn7d"></a><sup>7</sup> &nbsp;
Anonimo Fiorentino, cit.

<p><a id="fn8d"></a><sup>8</sup> &nbsp;
Buti, cit.

<p><a id="fn9d"></a><sup>9</sup> &nbsp;
Ibid.

<p><a id="fn10d"></a><sup>10</sup> &nbsp;
“grande seguito popolare” (Benvenuto, cit.).

<p><a id="fn11d"></a><sup>11</sup> &nbsp;
Anonimo Fiorentino, cit. Valgano per tutti questi due episodi: “fu camerlingo a dare
il sale” e “quando il ricevea dal Comune, il ricevea solo collo staio diritto; quando il dava al
popolo, ne trasse una doga piccola dello staio, onde grossamente ne venia a guadagnare”
(Anonimo Fiorentino, cit.); “tra l’altre sue operazioni, alcuna volta, a petizione d’un altro
cavaliere di Firenze, il testamento di lui a suo modo fece, nel qual testamento finalmente una
cavalia di pregio d’alcun suo armento a sé medesimo diede” (<i>Chiose alla cantica dell’Inferno
di D. Alighieri scritte da Jacopo Alighieri</i> [1322]).

<p><a id="fn12d"></a><sup>12</sup> &nbsp;
“adattabile”. Cfr. <i>Fratris Johannis de Serravalle Translatio et
 comentum totius libri Dantis Alagherii</i> (1416).

<p><a id="fn13d"></a><sup>13</sup> &nbsp;
“rispetto delle forme esteriori” (Benvenuto).

<p><a id="fn14d"></a><sup>14</sup> &nbsp;
Buti, cit.

<p><a id="fn15d"></a><sup>15</sup> &nbsp;
Anonimo Fiorentino, cit.

<p><a id="fn16d"></a><sup>16</sup> &nbsp;
“fra tanta moltitudine di avidi, non fu avido di conservare per sé il
 maltolto, ma solo
di appropriarsene” (Benvenuto, cit.).

<p><a id="fn17d"></a><sup>17</sup> &nbsp;
Lana, cit.

<p><a id="fn18d"></a><sup>18</sup> &nbsp;
“continuamente esercitò le labbra e la bocca” (Benvenuto, cit.).

<p><a id="fn19d"></a><sup>19</sup> &nbsp;
“non riusciva a pronunciare nessun discorso che non fosse condito con l’olio
dell’adulazione: ungeva tutti, lappava tutti, anche i più vili e
 corrotti servitori” (ibid.).

<p><a id="fn20d"></a><sup>20</sup> &nbsp;
“al castoro, che pesca con la coda, dalla quale trasudano gocce oleose,
 immergendola
e agitando l’acqua; e appena i pesci si avvicinano ad essa, allora si
 gira di scatto e li cattura” (cfr.
<i>Petri Allegherii super Dantis ipsius genitoris Comoediam
 Commentarium</i>, 1340).

<p><a id="fn21d"></a><sup>21</sup> &nbsp;
Ebbe “oculi ante et post” [ebbe occhi davanti e
 <span title="didietro”">didietro</span>] (ibid.).

<p><a id="fn22d"></a><sup>22</sup> &nbsp;
“nobili senatori” (Benvenuto, cit.).

<p><a id="fn23d"></a><sup>23</sup> &nbsp;
Anonimo Fiorentino, cit.

<p><a id="fn24d"></a><sup>24</sup> &nbsp;
“con i signori padani dell’epoca, che frequentava spesso”
 (Benvenuto, cit.).

<p><a id="fn25d"></a><sup>25</sup> &nbsp;
Buti, cit.

<p><a id="fn26d"></a><sup>26</sup> &nbsp;
“dannarsi anche l’anima per assecondare il volere di Bonifacio VIII,
 piuttosto che
dispiacergli per la salvezza dell’anima sua” (Benvenuto, cit.).

<p><a id="fn27d"></a><sup>27</sup> &nbsp;
Buti, cit.

<p><a id="fn28d"></a><sup>28</sup> &nbsp;
Ibid.

<p><a id="fn29d"></a><sup>29</sup> &nbsp;
“bestione immane”.

<p><a id="fn30d"></a><sup>30</sup> &nbsp;
“individuo mirabile, grande, nerboruto e corpulento che stava sempre
 a testa alta con
la fronte eretta in faccia al cielo”. Questa amicizia è registrata
 anche dal Lana (che parla di un
tale “bello e membruto de soa persona”) e da Pietro di Dante
 (che lo definisce “grossum et
amplum” [grande e grosso]).

<p><a id="fn31d"></a><sup>31</sup> &nbsp;
“furono amicissimi: si potrebbe dire che mangiassero nello stesso
 piatto” (Pietro di Dante, cit).

<p><a id="fn32d"></a><sup>32</sup> &nbsp;
Lana, cit.

<p><a id="fn33d"></a><sup>33</sup> &nbsp;
“faceva cucinare fagiani e capponi aromatizzati ai chiodi di garofano”
 (Benvenuto, cit.).

<p><a id="fn34d"></a><sup>34</sup> &nbsp;
Buti, cit. La stessa notizia anche in Benvenuto: “cum prodigaliter
 dilapidasset omnia
bona sua, ut audio, tandem desperate suspendit se laqueo” [dopo aver
 buttate al vento tutte le
sue sostanze, come ho sentito dire, alla fine, disperato, si impiccò].

<p><a id="fn35d"></a><sup>35</sup> &nbsp;
“capo della compagnia”.

<p><a id="fn36d"></a><sup>36</sup> &nbsp;
“pudicamente” (Benvenuto, cit.).

<p><a id="fn37d"></a><sup>37</sup> &nbsp;
Cfr. <i>L’Ottimo commento della Divina Commedia</i> (1333).

<p><a id="fn38d"></a><sup>38</sup> &nbsp;
Ibid.

<p><a id="fn39d"></a><sup>39</sup> &nbsp;
Anonimo Fiorentino, cit.

<p><a id="fn40d"></a><sup>40</sup> &nbsp;
“una gibbosità evidente e puntuta” (Benvenuto, cit.).

<p><a id="fn41d"></a><sup>41</sup> &nbsp;
Anonimo Fiorentino, cit.

<p><a id="fn42d"></a><sup>42</sup> &nbsp;
“claudicava”.

<p><a id="fn43d"></a><sup>43</sup> &nbsp;
Narra il <span title="Benvenuto:“iste">Benvenuto: “iste</span> non
 erat bene aptus ad fugiendum, quando ibat cum aliis ad
furandum” [costui non era molto abile a fuggire, quando andava
 coi suoi complici a rubare].

<p><a id="fn44d"></a><sup>44</sup> &nbsp;
Ottimo, cit.

<p><a id="fn45d"></a><sup>45</sup> &nbsp;
“un tempo Signora potente, regina di città, e ora, ahimé!, troppo
 serva e schiava di
tutti” (sono parole dello stesso Gruccio citate dal Benvenuto).

<p><a id="fn46d"></a><sup>46</sup> &nbsp;
“teorizzò l’inscindibilità del potere temporale e di quello quello
 spirituale, fondendoli
in un unico viluppo”.

<p><a id="fn47d"></a><sup>47</sup> &nbsp;
“che si allontananano dalla loro madre Chiesa e gironzolano qua e là,
 andando poi a
finire nelle grinfie del demonio”.

<p><a id="fn48d"></a><sup>48</sup> &nbsp;
“Ah, Santo Iddio, quante grane si devono sopportare per la Chiesa
 del Signore!” (Lana, cit.).

<p><a id="fn49d"></a><sup>49</sup> &nbsp;
Forse varrebbe la pena di indagare sulle ragioni delle reiterate
 scomparse delle opere
di Gruccio. Vien da pensare al vecchio adagio “scripta manent”,
 con tutti i rischi che comporta.

<p><a id="fn50d"></a><sup>50</sup> &nbsp;
“a tal punto involtati nel brago della lussuria, che somigliano
 proprio a porci” (Pietro di Dante, cit.).

<p><a id="fn51d"></a><sup>51</sup> &nbsp;
“da una donna sola e dal suo comportamento è agevole estrapolare le
 caratteristiche
di ogni altra, poiché quanto a infedeltà sono quasi tutte uguali;
 l’amore delle donne è incostante,
non dura se non è tenuto in caldo dalla vista dell’amante o è
 stimolato dai suoi toccamenti” (Serravalle, cit.).

<p><a id="fn52d"></a><sup>52</sup> &nbsp;
Ottimo, cit.

<p><a id="fn53d"></a><sup>53</sup> &nbsp;
In questi casi il suo motto era: “A traditore non si de’ tenere leanza” (Buti, cit.).

<p><a id="fn54d"></a><sup>54</sup> &nbsp;
“se Dio è indulgente, perché il suo sacerdote dovrebbe essere severo?” (Benvenuto, cit.).

<p><a id="fn55d"></a><sup>55</sup> &nbsp;
“Adamo fu plasmato col fango della terra, e da esso contrasse tutto l’amore per il male”
(ibid).

<p><a id="fn56d"></a><sup>56</sup> &nbsp;
“una è la morte dell’uomo e quella degli asini, ed esattamente uguale è la loro
condizione” (ibid).

<p><a id="fn57d"></a><sup>57</sup> &nbsp;
Ottimo, cit.

<p><a id="fn58d"></a><sup>58</sup> &nbsp;
Ibid.

<p><a id="fn59d"></a><sup>59</sup> &nbsp;
“ai domini e ai poteri di questo mondo” (ibid.).

<p><a id="fn60d"></a><sup>60</sup> &nbsp;
Ottimo, cit.

<p><a id="fn61d"></a><sup>61</sup> &nbsp;
“ricettacolo di ogni male” (Benvenuto, cit.).

<p><a id="fn62d"></a><sup>62</sup> &nbsp;
Anonimo Fiorentino, cit.

<p><a id="fn63d"></a><sup>63</sup> &nbsp;
Ibid.

<p><a id="fn64d"></a><sup>64</sup> &nbsp;
“Occultamente di lui si parla”, avverte ancora l’Ottimo.
</div><!-- footnotes -->

</div><!-- spacious -->
</body>
</html>
